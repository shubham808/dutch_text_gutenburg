Source: Project Gutenberg
De Lotgevallen van Tom Sawyer
Mark Twain
HOOFDSTUK I.
"Tom!"
Geen antwoord.
"Tom!"
Geen antwoord.
"Waar zou die drommelsche jongen toch zitten?
Hoor je me niet, Tom?"
De oude dame, die deze woorden sprak, trok haar bril naar beneden om er overheen te kijken. Daarna duwde zij hem naar boven om er onderdoor te kijken.
Zelden of nooit gebruikte zij hem om er _door_ te kijken, althans niet naar een zoo onbeduidend voorwerp als een kleine jongen. Immers haar bril was haar roem, de trots van haar hart, en zij had hem gekocht om ontzag in te boezemen,--niet om dienst te doen.
Een oogenblik zag zij onthutst in het rond en zeide, niet bepaald barsch, maar luid genoeg om door al de meubelen in de kamer gehoord te worden: "Als ik je krijg, dan zal...."
Meer kon zij niet uitbrengen, want al pratende had zij zich voorovergebukt om met een bezem onder het bed te voelen of zich daar ook iemand verscholen had; en zij hijgde naar adem, toen zij na lang duwen en stompen niets dan de kat te voorschijn haalde.
"Ik heb nooit van mijn leven zoo'n jongen gezien!
Nu zullen wij eens buiten kijken."
Zij ging voor de open deur staan en keek den tuin rond, tusschen de tomato-boompjes en het doorn-appelkruid.
Geen Tom.
Daarna gebruikte zij hare handen als spreektrompet en schreeuwde: "Ben je daar, Tom!"
Wacht! daar hoort ze plotseling een licht gedruisch achter zich en zij keert zich om juist bijtijds om een jongen bij de panden van zijn buisje te vatten en hem het ontkomen te beletten.
"Wel, ik had er aan moeten denken dat je in de provisiekast zoudt zitten," zeide zij.
"Wat heb je daar gedaan?"
"Niets, tante."
"Niets?
Kijk eens naar je handen en je mond!
"Dat weet ik niet, tante."
"Nu, ik wel.
Er zit gelei aan.
Heb ik je niet honderdmaal gezegd, dat je voor de broek zoudt hebben, als je gelei snoepte.
Geef mij die roede eens aan."
De roede werd in de lucht gezwaaid en was op het punt on op den jongen neer te komen, toen hij uitriep:
"Tante, kijk eens achter u!"
De oude dame draaide zich om en legde de roede neer om een partij hemden te redden, die zij op de haag te drogen had gehangen en die, door haar ijver om parate executie te houden, op den grond waren gevallen. De jongen maakte van de gelegenheid gebruik om over de schutting te klauteren en was in een ommezien verdwenen.
Tante stond hem een oogenblik beteuterd na te kijken en barstte toen in lachen uit.
"Die duivelsche jongen!
Zal ik dan nooit wijzer worden Het spreekwoord heeft gelijk: 'Hoe ouder, hoe gekker.'
Een ouden hond kan men geen nieuwe kunsten leeren.
Elken dag verzint de jongen iets anders; maar wie kan dat allemaal vooruit weten? 't Is alsof hij voelt hoe lang hij mij plagen kan vóórdat ik kwaad word.
En als ik dan eindelijk boos ben, brengt hij mij een oogenblik van het onderwerp af of laat mij lachen, en voorbij is het; hij glijdt mij onder de vingers weg, voordat ik hem kan straffen.
Ik doe mijn plicht niet aan dien jongen, zoo waar als ik leef.
Staat er niet geschreven: 'Die de roede spaart, bederft het kind.'
Ik vergroot ons beider zonde en lijden.
Hij is gansch en al bedorven. Maar, helaas het arme schaap is het eigen kind van mijne zuster zaliger ik kan het niet over mij verkrijgen hem te slaan.
Ieder keer, dat ik hem niet straf, klaagt mijn geweten mij aan en ieder keer dat ik hem slaag geef, breekt mij het hart.
Wat zal er van hem worden?
Zoo zal hij voor galg en rad opgroeien?
Hij zal van middag zeker weer gaan strijken en dan zal ik, om te straffen, hem morgen moeten laten werken. 't Is vreeselijk hard om hem op Zaterdag aan den arbeid te zetten, als andere jongens vacantie hebben maar ik moet ten minste mijn plicht doen, of ik zal het kind nog tot bederf worden."
Tom bleef uit school en had een prettigen middag.
Hij kwam juist tijdig genoeg tehuis, om Jim, den zwarten loopjongen, te helpen houtzagen en de blokjes voor het avondeten te hakken. Of liever hij kwam bijtijds, om Jim zijne avonturen te vertellen, terwijl deze drie vierden van het werk deed.
Toms jongere broeder (of eigenlijk stiefbroeder) Sid, was al lang klaar met zijn werk van spaanders op te rapen; immers hij was een bedaarde jongen, die volstrekt niet van avonturen en waaghalzerijen hield.
Onder het eten deed tante haar neef, die af en toe stilletjes uit den suikerpot nam, allerlei listige, diepzinnige vragen, om hem er in te laten loopen.
Gelijk vele andere eenvoudige lieden, beroemde zij er zich op, dat zij een aangeboren talent bezat voor geheimzinnige diplomatie en beschouwde zij de meest alledaagsche kunstgrepen, waarvan zij gebruik maakte, als wonderen van list en vindingrijkheid.
"Was 't niet warm op school?" vroeg zij.
"Ja, tante."
"Schrikkelijk warm, niet waar?"
"Ja, tante."
"Had je geen lust om te gaan zwemmen, Tom?"
Tom begon lont te ruiken en trachtte tantes gelaat uit te vorschen maar het bleef onwrikbaar in dezelfde plooi.
"Neen, tante," antwoordde hij, "niet zoo bijzonder."
De oude dame strekte de hand uit, om te voelen of Toms overhemd ook nat was, en zeide: "Je bent nu toch niet zoo bijzonder warm, Tom!"
Zij was verbaasd over haar eigen slimheid; zij had op deze manier ontdekt dat Toms overhemd droog was, zonder dat iemand vermoedde dat het juist dat was, waar zij achter wilde komen.
Maar Tom wist al uit welken hoek de wind woei en dacht dat 't beste zou zijn de vraag te voorkomen, die nu volgen zou.
"Wij hebben ons hoofd onder de pomp gehouden," zeide hij, "en 't mijne is nog nat. Voel maar?"
Tante Polly was boos op zich zelve, omdat zij aan die omstandigheid, welke hem van de schuld had moeten overtuigen, niet gedacht had en dus niet bijdehand genoeg was geweest.
Maar ze kreeg een nieuwe ingeving.
"Tom, je hebt toch het boordje, dat ik aan je hemd heb vastgenaaid, niet behoeven los te maken om je hoofd onder de pomp te houden.
Wacht, ontknoop je buis eens."
Toms gezicht klaarde weer op.
Hij ontknoopte zijn buis.
Het boordje zat aan het hemd vast.
"Wel, loop dan maar heen.
Ik dacht zeker, dat je van school waart gaan strijken om te zwemmen.
Doch ik zal je maar vergeven. 't Is met jou toch maar boter aan de galg gesmeerd."
Zij was half boos, dat hare scherpzinnigheid gefaald had, en half blij, dat Tom toevallig niet ongehoorzaam bleek te zijn.
Toen zeide Sidney: "Tante, hebt u het boordje met wit of zwart garen genaaid?"
"Wel, natuurlijk met wit.--Tom!"
Maar Tom wachtte de rest niet af. Eer hij de deur uitvloog, riep hij nog even: "Je krijgt een pak slaag, Sid, voor het klikken."
Zoodra Tom buiten het bereik van zijne tante was, haalde hij twee groote naalden voor den dag, de een met zwart en de andere met wit garen omwonden, die hij aan den binnenkant van zijn buis had gestoken, en zeide:
"Ze zou het nooit gemerkt hebben als Sid het niet verklapt had. 't Is een drommelsch werk; nu eens naait ze met zwart en dan weder met wit garen.
Ik wou maar, dat ze zich bij het een of het andere bepaalde; dan wist ik waar ik mij aan te houden had.
Maar Sid zal er voor lusten, of ik heet geen Tom Sawyer meer!"
Tom was niet de modeljongen van het dorp.
In minder dan twee minuten had hij zijn verdriet vergeten.
Niet omdat hij het minder voelde dan volwassenen, maar omdat iets anders, dat zijne belangstelling geheel innam, het onderdrukte en voor een oogenblik uit zijne ziel verdreef.
Dat andere was het aanleeren van eene nieuwe manier van fluiten, die hij juist van een neger had afgezien en waarin hij zich thans ongestoord kon oefenen.
Het was een soort van zacht gekweel, dat aan het geluid van een vogel deed denken en voortgebracht werd door bij tusschenpoozen midden onder het fluiten met de tong het verhemelte aan te raken.
De lezer zal zich uit zijne jongensjaren wel herinneren hoe men dat doet.
Door vlijt en volharding kreeg hij het kunstje spoedig beet en stapte hij door de straten met een mond vol harmonie en een hart zoo vol dankbaarheid als dat van een sterrekundige, die eene nieuwe planeet ontdekt heeft.
Wanneer men het genot van den astronoom had kunnen vergelijken met dat van Tom, zou dat van den knaap het in onvermengdheid gewonnen hebben.
Het was midden in den zomer en de avonden waren lang.
De duisternis was nog niet ingevallen, toen Tom al fluitende zijn weg vervolgde.
Een vreemdeling liep voor hem uit, een jongen, een paar duim langer dan hij zelf.
Een vreemdeling, van welken leeftijd of sekse ook, was eene merkwaardigheid in het kleine plaatsje St. Petersburg.
Deze jongen was mooi gekleed,--veel te mooi voor een weekdag.
Dat was al iets vreemds.
Zijn pet was splinternieuw, zijn toegeknoopt blauw buisje dito, zijn broek evenzoo.
Hij had schoenen aan, en dat nog wel op Vrijdag!
Zelfs had hij een mooie zijden das on!
Hij zag er zoo deftig uit, dat Tom er kippenvel van kreeg.
Hij stond dit monster van pracht aan te gapen, doch hoe langer hij zijn neus tegen hem optrok, des te smeriger en te slordiger scheen hem zijn eigen plunje.
Geen van beiden sprak een woord.
Als de een zich bewoog, deed de ander hetzelfde.
Zij bleven elkander aanstaren, totdat Tom uitriep:
"Ik kan je wel aan."
"Probeer het dan eens."
"Zeker, ik kan wel, als ik maar wil."
"Dat kun je niet."
"Jawel."
"Neen."
"Ja."
"Neen."
Er volgde eene onheilspellende stilte, waarna Tom zeide: "Hoe heet je?"
"Dat raakt je niet?"
"Ik zal je leeren, dat het me wel raakt."
"Nu, doe het dan."
"Als je nog een woord spreekt, doe ik het."
"Nog een woord!
Wat verbeeld jij je wel?"
"Je vindt je eigen nogal mooi, niet waar?
Ik zou je wel met ééne hand op den grond kunnen krijgen, als ik het verkoos."
"Waarom doe je het dan niet. Je zegt altijd, dat je het kunt."
"Als je den gek met me steekt, doe ik het."
"O! dat heb ik wel honderd jongens hooren zeggen."
"Je denkt zeker, dat je een heele Piet bent."
"Wat een vieze pet heb jij op!"
"Probeer eens, mij dien pet van het hoofd te nemen.
Doe het eens!"
"Je bent een lafaard."
"En jij ook."
"Je bent een groote lafaard en je durft me niet aan."
"Ga eens verder, als je durft,"
"Als je nog meer praatjes maakt, zal ik je een slag op den kop geven."
"Wel zeker, zul je dat?"
"Ja, dat zal ik."
"Waarom doe je het dan niet?
Waarom zeg je altijd, dat je het doen zult.
Is het, omdat je bang bent?"
"Ik ben niet bang."
"Jawel."
"Neen."
"Jawel."
Weder eene pauze. De jongens duwen gedurig meer tegen elkander aan.
Zij staan al schouder tegen schouder.
Tom roept:
"Ga uit den weg!"
"Ga jij uit den weg."
"Ik doe het niet."
Zoo stonden zij beiden met één voet vooruit, elkander duwende dat het een aard had.
Maar geen van beiden kon den ander uit den weg krijgen.
Na tegen elkander aangebonsd en gestooten te hebben, totdat de zweetdroppels hun over het gezicht liepen, weken beiden voorzichtig een weinig achteruit en Tom zeide:
"Je bent een lafaard.
Ik zal mijn oudsten broer eens op je afsturen; die kan je wel met zijn pink aan en hij zal het doen ook."
"Wat kan mij je oudste broer schelen!
Ik heb een broer, die nog veel grooter is dan die van jou, en die smijt jou vierkant over de schutting."
(De twee broeders bestonden slechts in hunne verbeelding.)
"Dat is een leugen."
"Iets is nog geen leugen, omdat jij het blieft te zeggen."
Tom maakte eene streep in het zand met zijn grooten teen en zeide:
"Stap hier eens over en ik zal je een pak geven, dat je niet meer op je beenen staan kunt."
De nieuwe jongen stapte er dadelijk over en zeide:
Waarom doe je 't dan niet?"
"Sapperloot, ik doe het voor twee centen!"
De nieuwe jongen haalde twee vuile centen uit zijn zak en bood die Tom met een spottend gezicht aan.
Tom smeet de centen op den grond.
In een oogenblik rolden en buitelden de jongens in het stof en vochten als leeuwen; een minuut lang rukten en plukten zij elkaar, trokken elkaar bij het haar en de kleeren, stompten en krabden elkander en overdekten zich met modder en lauweren.
Een oogenblik later kwam er orde uit de verwarring en Tom werd uit den damp van het slagveld zichtbaar, op den nieuwen jongen gezeten en een regen van vuistslagen op hem doende nederdalen.
"Is het nou genoeg?" vroeg hij.
De jongen worstelde om van den grond op te komen.
Hij schreeuwde meer uit woede dan van pijn.
Eindelijk ontsnapte den nieuwen jongen een onderdrukt "genoeg," en Tom liet hem opstaan met de woorden:
"Dat is een goede les voor je, mannetje.
Ik zou je raden een volgenden keer te kijken wien je voor hebt, eer je met iemand den gek steekt."
De nieuwe jongen stond op, sloeg het stof van zijne kleederen, en liep snikkende weg, terwijl hij gedurig het hoofd omdraaide en Tom dreigde, dat hij hem een ander maal wel te pakken zou krijgen. Tom beantwoordde de dreigementen met schimpscheuten en stapte voort met hooge borst.
Hij had zijn rug echter nog niet gekeerd of de nieuwe jongen nam een steen op, smeet hem dien achterna, raakte hem daarmede tusschen de schouders en rende toen weg, zoo snel als zijne beenen hem dragen konden.
Tom zette den verrader na tot aan zijn huis en ontdekte alzoo waar hij woonde.
Een tijdlang bleef hij bij de deur post vatten, den vijand tartende buiten te komen, maar deze hield zich schuil achter het raam, waar hij tegen Tom gezichten stond te trekken.
Eindelijk kwam de moeder van den vijand voor den dag, die Tom voor een leelijken, gemeenen jongen uitschold en hem gelaste zijn biezen te pakken.
Toen ging Tom heen en mompelde tusschen zijne tanden, dat de nieuwe jongen geen cent waard was.
Hij kwam vrij laat te huis, en toen hij voorzichtig het raam insprong, viel hij in eene hinderlaag, in de persoon van zijne tante, bij wie, toen zij den staat zag, waarin zijne kleederen verkeerden, het besluit om zijn vrijen Zaterdag in een gevangenschap met dwangarbeid te veranderen, onherroepelijk vaststond.
HOOFDSTUK II.
De Zaterdagmorgen kwam; een heerlijke, warme zomerdag vol vroolijkheid en leven.
Alle harten waren blijde gestemd en de jeugd uitte hare blijdschap in een opgewekt gezang.
Genot was op elk gelaat te lezen en van veerkracht getuigde iedere stap.
De acacia's stonden in vollen bloei en de lucht was van den geur der bloesems vervuld.
De heuvels in en buiten St. Petersburg waren met een groen zomerkleed getooid en zagen er zoo rustig en uitlokkend uit, dat hij die ze in de verte zag droomde van het land van belofte, overvloeiende van melk en honig.
Tom verscheen aan de deur met een emmer vol witkalk en een verf kwast met een langen steel.
Hij overzag de schutting die hij moest witten, en de vroolijkheid week uit zijn hart en eene diepe droefgeestigheid daalde daarin neder.
Dertig el schutting negen voet hoog!
Ach, het leven was een last, zwaar om te dragen!
Al zuchtende doopte hij zijn kwast in de kalk en maakte eene dikke streek; hij herhaalde het werk nog eens en nog eens, vergeleek het onbeteekenend streepje gewitte schutting met het groote veld, dat nog gewit moest worden, en zette zich ontmoedigd op een boomstam neder.
Daar kwam Jim, een liedje zingende, met een emmer aan den arm, de deur uithuppelen.
Water uit de stadspomp halen was tot nu toe in Toms oogen een hatelijk werk geweest, maar vandaag scheen het hem zoo heel naar niet.
Immers hij wist, dat er menschen bij de pomp zouden zijn. Zij was op sommige uren ongenaakbaar vanwege de jongens en meisjes van allerlei soort; blanken, kleurlingen en negers waren er altijd in menigte, die, terwijl zij hun beurt afwachtten, zich met speelgoed verkwanselen, twisten, vechten en krijgertje spelen vermaakten.
Vandaar dat, hoewel de pomp vlak bij was, Jim nooit binnen het uur terugkwam; en dan nog moest hij meestal gehaald worden.
Daarom zei Tom: "Zeg eens, Jim, zal ik water halen en jij witten?"
Jim schudde het hoofd en zei: "Dat kan niet, jongeheer.
De oude juffer heeft me gezegd, dat ik water moest halen en met niemand moest blijven staan praten.
Zij zei ook, dat, als de jongeheer Tom me vroeg om te witten, ik net doen moest alsof ik het niet hoorde;--en dat ze zou komen zien of ik gedaan had, wat ze gezeid had."
"O, stoor je daar niet aan, Jim; dat zegt ze altijd.
Geef den emmer: ik ben binnen twee minuten terug.
Zij zal het nooit te weten komen."
"Ik durf niet, jongeheer.
Als de juffer het zag, zou ze me de haren uit het hoofd trekken."
"Zij?
Ze slaat haast nooit,--en als ze het doet, is het alsof er een veer over je rug gaat.
Zij heeft een grooten mond, maar praatjes doen geen zeer.
Jim, als je het doet, krijg je een knikker, een albasten knikker."
Jim begon te weifelen.
"Een albasten knikker Jim, en een baas ook?"
"Wel, het is verleidelijk, jongeheer, maar ik ben zoo bang voor de oude juffer."
Doch Jim was een mensch en de verleiding was te groot.
Hij zette den emmer neder en nam den witten knikker.
Een kwartier later, juist toen tante Polly met een pantoffel in de hand, een glans van triomf op het gelaat, uit den tuin kwam, hoorde men Jim luid klingelend den vollen emmer in de gang zetten en stond Tom weder dapper te witten.
Maar die witwoede duurde niet lang.
Tom verviel spoedig in gepeins over de pretjes, die hij zich van dezen Zaterdag had voorgesteld en zijn gemoed schoot vol.
Thans zouden al de jongens, die vrijaf hadden, vol heerlijke plannen voorbijkomen en dan zouden zij hem uitlachen, omdat hij moest witten. Dat was al te erg.
Hij haalde zijne wereldsche schatten voor den dag, bekeek die en zag dat zij uit gebroken speelgoed en andere prullen bestonden. 't Was genoeg om zijn werk voor een paar minuten af te koopen, maar veel te weinig om een half uur vrij te krijgen.
Hij stak zijne bezittingen weer in den zak en gaf het denkbeeld, van te trachten met die voorwerpen de jongens om te koopen, op.
In dit wanhopige oogenblik kreeg hij een schitterenden inval.
Hij nam den kwast en werkte rustig voort.
Daar kwam Ben Rogers in 't gezicht, de jongen wiens spot hij boven alles vreesde.
Bens tred was een aanhoudend huppelen en springen, een teeken dat zijn hart licht en zijne verwachtingen groot waren.
Hij at een appel en deed nu en dan een lang liefelijk gefluit hooren, gevolgd door een zwaarklinkend: ding dong dong, ding dong dong. Immers hij stelde een stoomboot voor.
Naarmate hij dichterbij kwam, vertraagde hij zijn stap, hield het midden van de straat, leunde ver over stuurboord en begon zeer kunstig, met veel gewicht te laveeren, daar hij de stoomboot "de groote Missouri" vertoonde.
Hij was tegelijk boot, kapitein en machinebel en moest zich zelven dus verbeelden op het dek te staan, daarop bevelen te geven en die ten uitvoer te brengen.
"Stop, mijnheer!
Ling-ling-ling."
De boot ging iets te spoedig vooruit en de knaap trok langzaam zijwaarts.
"Iets naar achteren!
Ling-ling-ling!"
Toen liet hij zijn arm stijf langs de zijden glijden.
"Zet haar terug naar stuurboord!
Ling-ling-ling,
Chow-ch-chow chow!"
Daarna begon hij met de rechterhand een cirkel te beschrijven, welke beweging het draaien van een wiel verbeelde.
"Terug naar bakboord.
Ling-ling-ling!
Chow-chow-ch!"
De linkerhand begon cirkels te beschrijven.
"Aan stuurboordszijde, stop!
Ling-ling-ling!
Aan bakboordszijde, stop!
Laat maar langzaam bijdraaien!
Ling-ling-ling!
Chow-chow-ow!
Vlug, nu de boeglijn.--Wat doet ge daar?
Wind den kabel on dien paal.
Naar den steiger toe--vooruit!
Machine stil!
Ling-ling-ling!"
Tom ging voort met witten en sloeg geen acht op de stoomboot.
Ben staarde hem een oogenblik aan en zeide toen:
"Hi-hi! Je bent een ongelukkige stumperd!"
Geen antwoord. Tom bekeek de laatste streek van den witkwast met het oog van een kunstenaar, maakte nog een keurig haaltje en zag, hoe dat voldeed.
Ben ging naast hem staan.
Tom watertandde bij het gezicht van den appel, doch hij witte ijverig door.
Ben zeide: "Heila, oude jongen, je moet voor straf werken, he?"
"Wel, Ben, ben jij daar?
Ik zag je niet."
"Zeg, ik ga zwemmen. Zou jij ook niet willen, als je mocht?
Maar jij moet werken, niet waar?"
Tom keek den jongen aan en zeide: "Wat noem je werken?"
"Wel, is dit geen werken?"
Tom begon weer te witten en antwoordde koeltjes:
"Nu, het mag werken zijn of niet, wat ik weet, is, dat Tom Sawyer het dol prettig vindt."
Daar kwam de zaak in een ander licht.
Ben stond stil en beet op zijn appel.
Tom streek met zijn kwast voorzichtig op en neer, ging een stap of wat achteruit, om te zien hoe zijn werk voldeed, maakte een haaltje hier en een haaltje daar, keek nog eens naar het effect, terwijl Ben elke beweging bespiedde en hoe langer hoe meer belang in den arbeid begon te stellen.
Eindelijk zeide hij: "Och, Tom, laat mij eens even witten."
Tom bedacht zich een oogenblik en was op het punt toe te geven, maar kwam even spoedig op dat voornemen terug.
"Neen, neen, dat zal niet gaan, Ben.
Je moet weten, Ben, dat tante Polly verschrikkelijk precies is op die schutting; zij staat zoo vlak aan den weg, weet je.--Als het nog achter was, zou ik er niet tegen hebben, en zou tante het wel goedvinden.
Zij is vreeselijk precies op het witten; het moet keurig netjes gedaan worden, en ik geloof niet, dat er van de duizend, neen van de tweeduizend jongens één is, die het doet zooals het behoort." "Zoo, is het zoo moeilijk?
Och toe, laat mij het eens probeeren; eventjes maar!
Ik had het jou al lang laten doen, als je het mij gevraagd had, Tom!"
"Ben, ik zou het, op mijn woord dolgraag doen, maar tante Polly...--Jim vroeg het ook, maar zij wou het niet hebben; Sid ook, maar hij mocht evenmin.
Begrijp je nu niet, dat ik er voor verantwoordelijk ben?
Als je eens kladden op de schutting maakte, als er iets mee gebeurde...."
"O, ik zal wel oppassen.
Toe laat me het maar eens probeeren.
Ik zal je het klokhuis van mijn appel geven."
"Nu, goed dan; neen, toch niet, Ben;--ik ben bang voor...."
"Ik zal je den heelen appel geven."
Tom gaf den kwast met aarzelenden blik en een verheugd gemoed over.
En terwijl de stoomboot "de groote Missouri" in de barre zon stond te werken en te zweeten, zat de kunstenaar rustig in de schaduw op een biervat zijn appel op te muizen en peinsde over nieuwe plannen om nog meer argeloozen in de val te lokken.
De gelegenheid liet zich niet wachten.
Verschillende jongens kwamen voorbij: zij kwamen om te spotten--en bleven om te witten.
Toen Ben uitgeput van vermoeienis den kwast had neergelegd, werd de beurt aan Billy Fischer afgestaan voor een vlieger; en toen die gedaan had, kocht John Miller een beurt voor een dooden rat en een touw om hem aan te laten schommelen; en zoo ging het, het eene uur voor en het andere na.
En op het midden van den dag, baadde de 's ochtends doodarme jongen zich in zijn rijkdom.
Hij had behalve de dingen, die ik vermeld heb, twaalf knikkers gekregen, een half kapot blaasinstrument, een stukje blauw glas om door te kijken, een garenspoeltje, een roestigen sleutel, een stukje krijt, een kurk met een glazen stop, een looden soldaat, een paar jonge kikvorschen, zes sissers, een koperen deurknop, het heft van een mes, een halsbandje voor een hond, vier chinaasappelschillen en een stukje glas.
Hij had den ganschen dag lekkertjes geluierd en de schutting was met drie duim witsel besmeerd!
Als de kalk niet opgeraakt was, zou hij al zijne vrienden geruïneerd hebben.
Tom dacht, dat het bij slot van rekening toch nog niet zoo heel vervelend op deze aarde was.
Hij had onbewust een der voornaamste wetten, waardoor de menschenwereld geregeerd wordt, leeren kennen, namelijk: dat om iemand op iets verzot te maken, men het slechts als zeer moeilijk verkrijgbaar behoeft voor te stellen.
Ware hij een groot wijsgeer geweest, zooals de schrijver van dit boek, hij zou begrepen hebben, dat "werken" bestaat in hetgeen men verplicht is te doen en "spelen" in te doen wat men niet verplicht is te verrichten.
En dat zou hem hebben doen vatten, waarom het maken van kunstbloemen of het arbeiden op den tredmolen "werken" en waarom kegelen en het beklimmen van den Mont Blanc "uitspanning" is.
Er zijn rijke heeren in Engeland, die iederen dag twintig of dertig mijlen met een vierspan afrennen, omdat dit voorrecht hun een groote som gelds kost. Wanneer zij echter voor datzelfde genot betaald werden, zou het "werken" worden en dan zouden zij het er aan geven.
HOOFDSTUK III.
Na het volbrengen van zijn arbeid maakte Tom zijne opwachting bij tante Polly, die voor het raam zat in een vroolijk vertrek aan den achterkant, dat te gelijk als slaap-, eet- en zitkamer dienst deed.
De lekkere zomerlucht, de kalme rust, de geur der bloemen en dommelig gegons der bijen waren niet zonder uitwerking op haar gebleven en zij zat over haar brijwerk te knikkebollen.
Haar eenig gezelschap was de kat, en deze lag te slapen op haar schoot.
Veiligheidshalve had zij haar bril boven haar grijs hoofd gezet.
Zij verwachte niet anders dan dat Tom lang van zijn werk zou zijn afgeloopen, en het verwonderde haar derhalve ten hoogste hem op eens met een onverschrokken gelaat voor haar te zien staan.
Zijn eerste woord was: "Mag ik nou gaan spelen, tante?"
"Wat, nu al?
Hoe ver ben je?"
"Alles is klaar, tante."
"Tom, lieg niet!
Leugenaars kan ik niet uitstaan." "Het is geen leugen.
Alles is klaar."
Tante Polly sloeg maar half geloof aan deze verzekering en ging naar buiten om zelve te kijken.
Zij zou reeds tevreden geweest zijn, indien twintig percent van Toms verklaring waarheid geweest ware, en toen zij nu de gansche schutting met witsel bestreken vond, en bestreken niet alleen, maar netjes en met zorg bewerkt, en zelfs den grond met een streek kalk bedeeld, had zij geen woorden genoeg om hare bewondering lucht te geven en riep zij uit:
"Wel, heb ik ooit zoo iets gezien! 't Is ongeloofelijk.
Jij kunt werken, als je het op je heupen hebt, Tom!"
Doch meteen verkleinde zij de waarde van het compliment door er bij te voegen: "'t Is jammer, dat dit zelden gebeurt.
Kom, ga nu maar spelen, doch denk er aan, dat je bijtijds tehuis komt, of ik zal je spreken."
Toms heldenstuk had zulk een overweldigenden indruk op haar gemaakt, dat zij hem meenam naar de provisiekamer en een prachtigen appel uitkoos, dien ze hem overhandigde met een nuttige les over de waarde en den bijzonderen geur die eene lekkernij verkrijgt wanneer zij de vrucht is, niet van zonde, maar van naarstigheid.
En terwijl zij tot slot eene toepasselijke plaats uit de Schrift aanhaalde, kaapte haar neef een spekpannekoek.
Toen liep hij vroolijk weg en zag juist Sid verschrikt de trap ophollen, die naar de achterkamer op de tweede verdieping voerde.
Voor de deur lag een hoop aarde en in een oogenblik was de lucht vol kluiten, die als een hagelbui op Sid neervielen.
Eer tante Polly van hare verbazing bekomen kon en haar neef hulp verleenen, waren reeds een stuk af wat kluiten op haar eigen hoofd neergekomen en was Tom over de schutting verdwenen.
Hij had wel door de poort kunnen gaan, maar het ontbrak hem aan tijd om zulk een omweg te maken.
Nu kon hij met een gerust hart gaan spelen, want de rekening met Sid over het klikken van het zwarte garen, was vereffend.
Tom hield den achterkant van de huizen, totdat hij in een modderig steegje achter tantes koestal kwam.
Toen achtte hij zich tegen gevangenneming en straf beveiligd en begaf zich naar het marktplein, waar twee militaire compagnieën van schooljongens, volgens afspraak, bijeen waren gekomen om slag te leveren.
Tom was de generaal van het eene leger en Joe Hasper (zijn boezemvriend) de aanvoerder van het andere.
De twee groote bevelhebbers verwaardigden zich niet persoonlijk aan dit gevecht deel te nemen, maar lieten dat aan de kleine bakvischjes over. Zij zetten zich naast elkander op eene hoogte neder, en leiden de krijgsverrichtingen door bevelen te geven, welke door veldmaarschalken werden overgebracht.
Het leger van Tom behaalde na een langen en bangen strijd eene schitterende overwinning.
Daarna werd het aantal dooden geteld, de gevangenen uitgeleverd, de bepalingen voor het volgende geschil gemaakt en den dag voor den vereischten veldslag bepaald, waarna de beide legers zich met elkander vereenigden en afmarcheerden, terwijl Tom alleen naar huis ging.
Toen hij het huis van Jeff Thatcher voorbij stapte, zag hij daar een hem onbekend meisje in den tuin,--een lief, klein ding met blauwe oogen, blond, in twee lange vlechten gescheiden haar, een wit zomerjurkje en een geborduurde pantalon.
In een oogenblik verdween eene zekere Amy Laurence uit zijn hart en was alsof die nooit had bestaan.
Hij had zich verbeeld dat hij halfgek van verliefdheid op haar was, hij had gedacht dat hij haar aanbad, en zie, het bleek niets dan eene kleine, voorbijgaande ingenomenheid geweest te zijn.
Maanden lang had hij zijn best gedaan om haar hart te winnen en zij had hem juist acht dagen geleden bekend, dat zij hem wederliefde schonk. Een week lang was hij dronken van geluk en de wereld te rijk geweest, en nu was zij heel uit zijne gedachten verdwenen, als het vluchtig bezoek van een ons onverschilligen vreemde.
Hij bleef zijn nieuwe engel in stilte aanbidden, totdat hij bemerkte, dat zij hem in 't oog kreeg. Toen deed hij alsof hij haar niet zag en begon allerlei dwaze kunsten en grimassen te maken om haar aandacht te trekken.
Na die zonderlinge grappen een tijdlang volgehouden te hebben, keek hij te midden van eene gymnastische oefening toevallig op zijde en zag dat het meisje naar huis ging.
Dadelijk hield hij op, liep naar de haag en ging met een bedrukt gezicht voor de stekelige doornen staan, in de hoop dat zij nog even zou toeven.
Een oogenblik bleef zij op het bordes staan en ging daarop naar de deur.
Toen zij den voet op den drempel zette slaakte Tom een diepen zucht, maar zijn gelaat klaarde terstond weer op, want eer zij de deur inging, wierp zij een viooltje over de haag.
Tom liep naar de plek waar het viooltje lag, bleef op een paar treden afstand van het bloempje staan en hield toen de hand voor de oogen, alsof hij iets heel bijzonders op straat zag.
Hij raapte een stroohalm op en deed dien, met het hoofd achterover op zijn neus balanceeren.
Onder die beweging naderde hij langzamerhand het viooltje; eindelijk rustte zijn bloote voet op het bloempje; zijne buigzame teenen maakten er zich meester van, hij hinkte met zijn schat weg en verdween om den hoek van de straat.
Voor een minuut slechts,--alleen maar om zich den tijd te gunnen de bloem onder zijn buis op zijn hart of waarschijnlijk op zijne maag te steken.
Zoodra de bloem veilig geborgen was, keerde hij terug en bleef tot het vallen van den avond om den tuin hangen en kunsten maken; maar het meisje vertoonde zich niet meer en Tom moest zich tevredenstellen met de hoop, dat zij wel ergens voor een venster staan en zijne oplettendheden voor haar zou bemerken.
Eindelijk ging hij met looden schoenen huiswaarts.
Onder het avondeten was hij zoo opgewonden, dat tante zich verwonderde wat het kind toch zou hebben.
Hij kreeg een verbazend standje over het gooien met de aardkluiten, doch scheen er niets om te geven.
Toen hij trachtte de suiker onder den neus van zijne tante weg te halen, liet hij zich bedaard op de vingers tikken, zich slechts de vraag veroorlovende:
"Waarom wordt Sid nooit geslagen, als hij suiker snoept?"
Waarop het antwoord volgde: "Omdat Sid een mensch niet zoo plaagt als jij. Als ik je niet voortdurend strafte, zou je altijd met je vingers in den pot zitten."
Toen ging tante naar de keuken, en Sid, zalig in het bewustzijn van zijne onschendbaarheid, greep naar de suikerpot, eene wijze van zich tegenover Tom op zijne rechten te verhoovaardigen, die ten eenen male onuitstaanbaar was.
Maar de vingers gleden uit, de pot viel op den grond en brak.
Tom was boven de wolken van pleizier,--ja, zoo verrukt, dat hij zijn tong in toom hield en geen woord sprak.
Hij overlegde bij zichzelven, dat hij geen mond open zou doen, zelfs niet als tante binnenkwam, maar doodstil blijven zitten, totdat zij vroeg wie het gedaan had.
En dan zou hij het vertellen en hij zou iets zien dat hij nooit had gezien, namelijk, dat de modeljongen slaag kreeg.
In zijne opgetogenheid kon hij zich nauwelijks inhouden, toen de oude dame binnenkwam en met bliksemende oogen over haar bril op de verwoesting neerzag.
"Ha!" dacht hij, "nu komt het," maar, jawel, het volgende oogenblik lag hij zelf op den grond te spartelen.
De machtige arm werd opgeheven om weder te slaan, toen Tom uitriep:
"Houd op! Waarom moet ik geslagen worden?
Sid heeft het gedaan."
Sprakeloos van ontzetting liet tante Polly den arm neervallen, en Tom keek haar aan om een woord van mededoogen op te vangen.
Helaas! zoodra zij weder tot adem kwam, zeide zij:
"Nu, je hebt toch niet onverdiend slaag gehad; al braakt ge den pot niet, dan heb je toch zeker ander kattekwaad, uitgevoerd, terwijl ik in de keuken was."
Doch nauwelijks had zij dit gezegd, of daar begon haar geweten te spreken en zij brandde van verlangen om Tom een vriendelijk woordje toe te voegen.
Maar, neen, dat kon als een bekentenis van schuld beschouwd worden, en zoo iets zou met alle beginselen van orde en tucht in strijd geweest zijn.
Daarom hield zij zich stil en ging met een onrustig hart aan het werk.
Tom zette zich in een hoek van de kamer en vermeide zich in zijne droefheid.
Hij wist, dat tante in haar hart wel voor hem op de knieën zou willen vallen en voelde zich, al snikkende, eigenlijk door de overtuiging gestreeld.
Toch wilde hij geene signalen geven, noch evenmin op die van tante acht slaan.
Hij wist, dat er nu en dan, door een nevel van tranen, smeekende blikken op hem geworpen werden, maar hij hield zich alsof hij dat niet bemerkte.
In zijne verbeelding zag hij zich als doodziek te bed liggen en tante over hem heengebogen, om een woord van vergiffenis smeekende; maar hij lag daar, met het hoofd naar den muur gekeerd en stierf zonder dat dit woord gesproken werd.
Hoe zou zij zich dan wel voelen?
En hij verbeeldde zich, dat hij uit de rivier opgehaald en dood te huis werd gebracht met druipnatte haren en handen die zich niet meer roeren konden en een hart dat niet meer klopte, zag hoe zij zich op hem wierp, in tranen baadde en God smeekte haar haren jongen terug te geven, dien zij nooit, nooit meer valsch zou beschuldigen.
Doch hij lag daar koud en bleek neder, zonder een teeken van leven te geven--hij, de arme lijder wiens smarten nu geleden waren.
Langzamerhand verdiepte hij zich zoozeer in deze sombere gedachten, dat hij een brok in zijn keel voelde en nauwelijks kon slikken.
En zijne oogen zwommen in een stroom van water, die bij elken snik overvloeide en langs zijn neus naar beneden druppelde.
Ja, het genot van zijn smart te koesteren werd zoo groot, dat hij het door geen wereldsche vreugde of luide vroolijkheid wilde laten verstoren.
Toen dan ook zijn nicht Marie dansende de kamer inkwam, opgetogen van blijdschap dat zij weer te huis was na een eeuwenlange week buiten te hebben doorgebracht, stond hij op en stapte in wolken en duisternis de achterdeur uit, terwijl zij vroolijkheid en zonneschijn door de voordeur binnenliet.
Hij verwijderde zich ver van de gewone vereenigingsplaatsen zijner makkers en zocht eenzame plekjes op, in overeenkomst met zijne gemoedsstemming.
Op een in de rivier liggend stuk van een houtvlot zette hij zich neder en beschouwde den somberen, onafzienbaren stroom, met het verlangen van op eens door dezen verzwolgen te worden, zonder den onaangenamen weg te gaan die door de natuur wordt voorgeschreven.
Toen dacht hij aan zijn bloem!
Hij haalde haar voor den dag. Helaas! zij was verkwijnd en verlept, en zijne droefheid werd nog grooter.
Hij vroeg zich af: Zou _zij_ medelijden met hem hebben, indien zij het wist?
Zou _zij_ schreien en wenschen, dat zij hare armen om zijn hals mocht slaan om hem te te troosten?
Of zou ook _zij_, evenals de geheele valsche wereld hem den rug toekeeren?
Deze gedachte was zoo folterend en toch zoo zalig te gelijk, dat hij haar op allerlei wijzen ging uitwerken, totdat zij op het laatst een akelig schrikbeeld werd.
Eindelijk stond hij zuchtende op en wandelde in de duisternis voort.
Tegen half tien liep hij in de verlaten straat, waar de aangebeden onbekende woonde.
Hij bleef een oogenblik stilstaan; zijn luisterend oor vernam geen geluid. Een kaars wierp een bijzonderen glans op de gordijnen van het venster eener bovenkamer.
Zou de heilige daar verblijf houden?
Hij klauterde de heg over, baande zich een weg door de planten, totdat hij onder het verlichte venster stond. Een poos bleef hij diep ontroerd staan kijken; toen ging hij op den grond op zijn rug liggen, met de handen, waarin het verlepte bloempje verborgen was, gevouwen op de borst.
Dus wilde hij sterven, de koude wereld verlaten, zonder dak boven zijn arm hoofd, zonder vriendelijke hand om het doodzweet van zijn voorhoofd te wisschen, zonder een liefhebbend gelaat om zich vol medelijden tot hem voorover te buigen, wanneer de bange doodsstrijd kwam.
En o! zou zij een traan op zijn arm lijk laten vallen? Zou zij een zucht slaken, als zij zulk een jong leven zoo ruw verwoest en zoo ontijdig afgesneden zag?
Daar ging het raam open, de schrille stem van eene dienstmeid ontheiligde de plechtige stilte en een stortbad van ijskoud water doorweekte den martelaar, die daar achterover op den grond lag.
Onze half gesmoorde held sprong op met een kreet, die hem verlichtte.
Toen kwam er een gesuis in de lucht als van een slingersteen, vermengd met het mompelen van een vloek, waarop een geluid volgde als van rinkelend glas en van voetstappen, die over den muur klommen en in de duisternis wegstierven.
Niet lang daarna, toen Tom ontkleed, bij een eindje vetkaars, zijn doorweekt pak stond te bekijken, werd Sid wakker.
Indien het denkbeeld om te klikken een oogenblik in zijne ziel opkwam, werd hij daarvan door een onheilspellende uitdrukking op Toms gelaat teruggehouden.
Deze laatste stapte in bed zonder zijn gewoon avondgebed op te zeggen, en Sid maakte in stilte proces-verbaal op van dat verzuim.
HOOFDSTUK IV.
De zon ging op over een rustende wereld en wierp hare weldadige stralen over het vreedzame stedeke St.
Petersburg. 's Zondags na het ontbijt was tante Polly gewoon huiselijke godsdienstoefening te houden.
Deze begon met een gebed, bestaande uit een reeks bijbelplaatsen, bedekt met een dunne laag woorden van eigen vinding, en eindigde met een van grimmigheid overvloeiend hoofdstuk uit de Mozaïsche wetgeving.
Na afloop daarvan omgordde Tom, om zoo te spreken, zich de lendenen en ging aan het werk om zijne teksten in het hoofd te krijgen.
Sid had zijne les dagen vooruit geleerd, maar Tom moest al zijn krachten inspannen om vijf verzen te onthouden ofschoon hij een gedeelte van de Bergrede gekozen had, daar hij geene teksten kon vinden die korter waren.
Een half uur had Tom een vaag begrip van het geheel, maar meer niet, want zijn geest zwierf over het gansche veld der menschelijke gedachten en zijne handen hielden zich tot afleiding met allerlei vermakelijke kunstjes bezig.
Marie nam het boek om de les te overhooren en hij trachtte den weg door den zwaren mist te vinden.
"Zalig zijn de ar-r.... ar...."
"Armen."
"Ja- de ar-remen; zalig zijn de ar-remen."
"Van geest."
Zalig zijn de armen van geest, want zij... zij..." "Want hunner..."
"Want hunner.
Zalig zijn de armen van geest want hunner... is het koninkrijk der hemelen!
Zalig zijn zij die treuren, want zij...."
"Zij...?"
"Zul..."
"Want zij zul..." "Z-u-l-l-e-n.
Want zij zul...
O, ik weet niet wat zij zullen!"
"Zullen..."
"O ja, zullen--zij zullen--zij zullen treuren; zalig zijn zij--die treuren, want zij zullen...
Wat zullen zij?
Waarom zeg je het mij niet, Marie?
Het is gemeen om me zoo te plagen!"
"Tom, arme jongen, ik plaag je niet. Ik zou het niet over mijn hart kunnen krijgen.
Probeer het nog eens.
Geef den moed niet op; je zult het wel leeren,--en als je het doet, krijg je iets moois van mij.
Zoo; nu is het goed, mijn jongen."
"Ik zal het doen, maar zeg mij dan eerst wat het is, Marie."
"Neen, Tom. Je weet als ik zeg dat het mooi is, dan is het mooi."
"Op je woord van eer Marie.
Goed, dan zal ik het er wel zien in te pompen."
Hij ging aan het werk, en door nieuwsgierigheid en het vooruitzicht van eene belooning geprikkeld, stampte hij de teksten in zijn geheugen en eindigde met een schitterende overwinning te behalen.
Marie gaf hem een splinternieuw mes van twaalf en een halven cent, en Tom was boven de wolken van vreugde.
Het is waar, het mes sneed eigenlijk niet, maar het was van echt staal en dat was al iets buitengewoons.
Hij maakte dadelijk een plan om het buffet door snijwerk te verfraaien en wilde juist zijne krachten op de etenskast beproeven, toen hij geroepen werd om zich voor de zondagsschool te kleeden.
Marie gaf hem een tinnen kom met water en een stuk zeep, welke voorwerpen hij buiten de deur op een bank zette. Toen maakte hij de zeep nat en legde die naast de kom; stroopte zijne mouwen op, stortte het water zachtjes op den grond uit, trad daarop de keuken binnen en begon ijverig zijn gezicht met een handdoek die achter de deur hing, af te drogen.
Doch Marie nam den handdoek weg en zeide:
"Schaam je je niet, Tom? Wees toch niet zoo stout.
Water zal je geen kwaad doen."
Tom was een weinig uit het veld geslagen.
De kom werd weder gevuld, de knaap bedacht zich een oogenblikje, slaakte een diepen zucht en begon.
Toen hij nu de keuken weder binnentrad en met toegeknepen oogen naar den handdoek rondtaste, droop er een eervol getuigschrift van zeepsop en water over zijn gezicht.
Maar bij nauwkeurige bezichtiging, bleek de staat van zaken nog niet bevredigd te zijn, want het gereinigde grondgebied hield, als een masker, bij de kin en wangen op; buiten en onder die lijn was eene donkere uitgestrektheid onbesproeide grond, die zich voor en achter zijn hals uitbreidde.
Marie nam hem onder handen en binnen een kwartier was hij een mensch uit één stuk, zonder verschil van kleur en zijn doorweekt haar was keurig geborsteld en in kleine evenredige krullen opgemaakt.
In het geheim streek hij altijd met moeite en inspanning de krullen glad en plakte hij zijn haar aan zijne slapen vast, want krullen waren meisjesachtig en dat was genoeg om ze te haten.
Daarna haalde Marie een pak kleeren voor den dag, dat gedurende de laatste twee jaren alleen op zondag gedragen was; het werd eenvoudige zijn "andere pak" genoemd; uit welke benaming wij tot den omvang van zijn garderobe kunnen besluiten.
Toen hij het pak had aangetrokken, legde het meisje de laatste hand aan zijn toilet; zij knoopte zijn buisje tot onder de kin vast, sloeg hem een groote halskraag over de schouders, schuierde hem af en kroonde hem met een gesprikkelden strooien hoed.
Hij hoopte, dat Marie zijne schoenen zou vergeten, doch die hoop werd verijdeld; zij poetste ze naar behooren en zette ze voor hem neder.
Dit verdroot hem en hij beklaagde zich over zijn gebrek aan vrijheid. Doch Marie antwoordde overredend:
"Als je blieft, Tom; kom, wees een goede jongen."
En zoo stapt hij brommend in zijne schoenen.
Marie was spoedig klaar en de kinderen vertrokken naar de zondagsschool, eene plaats die Tom haatte met zijn gansche hart, maar waar Sid en Marie dol op waren.
Die sabbatsschool duurde van negenen tot halfelf en dan begon de kerk.
Marie en Sid bleven altijd vrijwillig naar de preek luisteren, Tom alleen, omdat het hem van hooger hand gelast werd.
De kerk was een klein, onaanzienlijk gebouw, met eene soort van koepel van sparrenhout en op de hooge, harde banken was voor omstreeks driehonderd personen plaats.
Aan de deur bleef Tom een stap of wat achter en hield een keurig gekleeden jongen staande. "Zeg eens, Willem, heb jij ook een geel kaartje?"
"Ja."
"Wat moet je daarvoor hebben?"
"Wat geef je er voor?"
"En stuk zoethout en een vischhaak."
"Laat kijken."
Tom vertoonde die twee artikelen; zij werden goed bevonden en de goederen veranderden van eigenaar.
Daarna verkocht Tom een paar albasten knikkers voor drie roode kaartjes en een paar andere prullen voor blauwe.
Bijna al de jongens, die voorbijkwamen werden aangeklampt en het koopen en verkoopen van kaartjes van verschillende kleuren werd nog een kwartier voortgezet.
Toen ging hij de kerk binnen met een troep andere schoon gewasschen, luidruchtige knapen en meisjes, begaf zich naar zijne zitplaats en maakte een standje met den jongen, die naast hem zat.
De onderwijzer, een deftig oud heer, kwam tusschenbeide, maar zoodra hij zijn rug gekeerd had, trok Tom een jongen die voor hem zat bij het haar en was in zijn boek verdiept, toen het slachtoffer omkeek.
Een seconde later prikte hij een anderen jongen met een speld, om hem "ai" te hooren zeggen en haalde zich daardoor andermaal eene berisping op den hals.
De geheele klasse van Tom waren vogels van eenerlei veeren,--woelige, drukke, lastige snaken.
Toen zij hunne les moesten opzeggen, was er geen enkele, die zijne verzen volkomen kende, maar door voorzeggen en influisteren brachten zij het allen gelukkig zoo ver, dat zij eenige kleine, blauwe kaartjes machtig werden, waarop een bijbeltekst geschreven stond.
Het opzeggen van twee teksten werd met een blauw kaartje beloond, tien blauwe kaartjes stonden gelijk met één rood en mochten daartegen geruild worden.
Tien roode kaartjes stonden weder gelijk met één geel, en een leerling, die tien gele kaartjes had, kreeg van den catechiseermeester een zeer eenvoudig ingebonden bijbeltje, dat in die goedkoope tijden de waarde had van veertig cents.
Ik twijfel of er onder mijne lezers velen zullen zijn, die moed en volharding zouden hebben on twee duizend verzen van buiten te leeren, zelfs indien zij met een bijbel van Doré beloond werden.
En toch had Marie op deze wijs twee bijbels verdiend. Maar 't was een geduldwerk geweest, dat twee jaren gekost had.
Een Duitsche jongen had er vier of vijf gewonnen; deze had eens drie duizend verzen achter elkander opgezegd, doch zijn geestvermogens hadden onder dat inspannend werk zoo geleden, dat hij van dien dag af idioot was geworden. 't Was een groot verlies voor de school, want bij plechtige gelegenheden placht de catechiseermeester hem altijd te gebruiken om mede te bluffen, zooals Tom zeide.
Doorgaans waren het alleen de oudere leerlingen, die in het bezit van gele kaartjes kwamen en het vervelende werk volhielden, totdat zij een bijbel veroverd hadden.
Vandaar dat de uitdeeling van eene dergelijken prijs eene zeldzame merkwaardige gebeurtenis was, en hij die dat monsterwerk verricht had, was de held van den dag. Deze reuzenarbeid deed doorgaans een nieuw vuur van ijver in de borst van de leerlingen ontbranden, dat niet zelden een week of wat aanhield.
Het is zeer wel mogelijk dat Toms verstandelijke vermogens nooit naar den prijs gehongerd of gedorst hadden, maar de wereldlijke mensch in hem had ontegenzeglijk sedert geruimen tijd verlangend uitgezien naar den roem en den luister, waarvan de uitdeeling vergezeld ging.
Op den daartoe bestemden tijd stond de catechiseermeester op en ging voor den predikstoel staan met een gesloten gezangboek in de hand, de wijsvinger tusschen de bladen verborgen, en verzocht om stilte.
Als een catechiseermeester zijne gewone aanspraak op de zondagsschool houdt, is het gezangboek voor hem een even onmisbaar artikel als het blad muziek voor den zanger, die een solo op het orkest moet zingen, ofschoon noch het gezangboek noch het blad muziek wordt geraadpleegd.
Onze catechiseermeester was een klein, nietig mannetje van vijf en dertig jaren, met borstelig, zandkleurig bokkenhaar; hij droeg een staand boord, waarvan de bovenste rand bijna tot aan zijne ooren reikte, en welks scherpe punten boven de hoeken van zijn mond uitkwamen,--een schutsmuur die hem dwong altijd rechtuit te kijken, of wanneer een zijdelingsche blik vereischt werd, het geheele lichaam om te wenden. Zijn kin werd geschraagd door een breede, zich over het gansche boord uitstrekkende das, welks tippen van franje waren voorzien.
De voorstukken van zijne schoenen liepen, naar het gebruik van dien tijd, puntsgewijs, in den vorm van een slede, naar boven, eene mode die de toenmalige jongelieden trachten te volgen, door geduldig en volhardend met hunne voeten stijf tegen den muur te gaan zitten.
De heer Walter had een ernstig gelaat en een hart als goud. Hij koesterde zulk een diepen eerbied voor gewijde dingen en plaatsen, en hield die zoo zorgvuldig van wereldsche zaken gescheiden, dat zonder dat hij het bemerkt had, zijne zondagsschoolstem een bijzondere klank had gekregen, welke op weekdagen geheel ontbrak.
"Kinderen," dus begon hij, "mag ik u verzoeken zoo recht en netjes te gaan zitten als gij kunt, en mij voor een paar minuten uwe geheele aandacht te schenken.
Dus betaamt het aan brave jongens en meisjes.
Ik zie een klein meisje uit het raam kijken; ik vrees dat zij denkt dat ik buiten sta,--misschien wel op een van die boomen, om een praatje met de vogeltjes te houden (toejuichend gegiegel).
Het doet mij waarlijk goed, zoovele heldere, vriendelijke gezichtjes op eene plaats als deze bijeen te zien on te leeren wat braaf en goed is."
En in dien geest ging het voort.
Het zal niet noodig zijn er meer bij te voegen, want de redevoering liep over een onderwerp, waarin weinig verscheidenheid is en dat wij allen honderd malen gehoord hebben.
Het laatste gedeelte der speech viel in het water door het hervatten der gevechten en andere vermakelijkheden onder sommigen der ondeugendste jongens en door een zich wijd en zijd verspreidend gefluister en gedraai, dat zelfs doordrong tot aan den voet van ongenaakbare rotsen als Marie en Sid.
Doch zoodra Mr. Walter's stem hare diepste tonen liet hooren, hield elk geluid eensklaps op en het eind der rede werd dankbaar, maar zwijgend begroet.
Dit gefluister had zijne oorzaak te danken aan een min of meer merkwaardig feit, het binnentreden van bezoekers. Deze waren de rechter Thatcher, vergezeld van drie andere personen, t. w. een stumperig oud mannetje, een zwaarlijvigen heer van middelbaren leeftijd met grijsachtig haar, en eene deftige dame, blijkbaar de echtgenoote van den dikken heer.
De dame hield een klein kind bij de hand.
Tom was den ganschen morgen onrustig en ontevreden op zichzelven geweest en hij werd, telkens wanneer hij Amy Lawrence's oog ontmoette, of haar van liefde getuigenden blik opving, door gewetenswroegingen gekweld.
Maar toen hij het meisje aan de hand der dame zag, klopte zijn hart op eens van gelukzaligheid.
In een oogenblik was hij met al zijne macht aan het uitdeelen van klappen, plukharen, gezichten trekken, in één woord, aan het gebruiken van die kunstgrepen, welke hem geschikt voorkwamen om een meisje te bekoren en hare toejuiching te winnen.
En de reden van die opgetogenheid was--de herinnering aan de vernedering in den tuin van zijn engel ondervonden.
De bezoekers kregen de eereplaats, en zoodra de heer Walter geëindigd had, stelde hij hen aan het schoolpersoneel voor.
De man van middelbaren leeftijd bleek een zeer gewichtig persoon te zijn, niet minder dan een raadsheer,--in het kinderoog het meest verheven wezen, dat ooit heeft bestaan. Zij waren dan ook meer dan verlangend om te weten van wat voor stof hij gemaakt was en zaten half hoopvol, half angstig te luisteren of zij hem ook zouden hooren brullen.
Hij kwam van Konstantinopel,--zeer ver van St. Petersburg; hij had dus gereisd en de wereld gezien, ja; zijne oogen hadden het rechtsgebouw der hoofdplaats aanschouwd, dat--zeide men--een koperen dak had.
De doodelijke stilte en de rijen van starende oogen waren getuigen van het ontzag, dat dit denkbeeld inboezemde.
Hij was de groote raadsheer Thatcher, de eigen broeder van hun rechter.
Jeff Thatcher stond dadelijk op om op gemeenzamen toon met den grooten man te spreken en door de gansche school benijd te worden.
Het zou als muziek in zijne ooren geklonken hebben, indien hij het gefluister had kunnen verstaan.
"Kijk eens, Jim! hij gaat naar hem toe!
Kijk eens, hij geeft hem eene hand, een _hand_!
Wou jij niet, dat je Jeff was?"
Intusschen was het geheele personeel bezig zijn best te doen, om in een voordeelig licht te treden.
De heer Walter trachtte "uit te komen" door het verrichten van allerlei soort van luidruchtige ambtsbezigheden, door orders te geven hier, straffen op te leggen daar, en terechtwijzingen uit te deelen, waar de gelegenheid zich maar voordeed.
De bibliothecaris trachtte "uit te komen" door met onmogelijke pakken boeken van het eene einde van het lokaal naar het andere te loopen en door dat rumoer en die opschudding te maken, waarin zulke lieden behagen scheppen.
De leeraressen trachtten "uit te komen" door zich vriendelijk tot de leerlingen voorover te buigen, die zij een oogenblik te voren een oorveeg gegeven hadden, en door coquet kleine vingertjes tegen stoute jongens op te heffen en de zoeten vriendelijk op de schouders te kloppen.
De ondermeesters trachtten "uit te komen" door zachte vermaningen uit te deelen en door ander gezagsvertoon, dat blijk moest geven van hun slag om de orde te handhaven.
De kleine jongens en meisjes trachten "uit te komen" door de lucht met proppen papier en het geluid van schuifende voeten te vervullen.
En boven dit alles zat de groote man en liet een raadsheerlijken glimlach over de geheele school gaan en koesterde zich in den zonneschijn van zijn eigen grootheid, want ook hij trachtte "uit te komen."
Er ontbrak nog slechts één ding, om des heeren Walters verrukking tot haar hoogste volkomenheid te brengen--en dat was de kans om een bijbelprijs uit te deelen en een wonder te vertoonen.
Verscheidene leerlingen bezaten een paar gele kaartjes, maar geen enkele had er genoeg; hij was reeds bij de wonderkinderen onder zijn leerlingen rond geweest en zou goud gegeven hebben om den Duitschen jongen eventjes met gezonde hersenen terug te hebben.
Juist op dit op ogenblik, toen alle hoop hem dreigde te ontvlieden, kwam Tom Sawyer uit de bank met negen gele, negen roode en tien blauwe kaartjes en verzocht om den bijbel.
Dit was een donderslag uit een onbewolkten hemel!
Uit dien hoek zou Walter in geen tien jaar dergelijk blijk van naastigheid verwacht hebben.
Maar er was niets aan te doen;--daar lagen de bewijzen en zij waren echt.
Aan Tom werd daarom eene eereplaats aangewezen in de nabijheid van den Raadsheer en de andere uitverkorenen, en het groote nieuws werd in de hoofdkwartieren verspreid.
Het was eene verbazende verrassing, en de held werd tot des Raadsheers hoogte verheven, zoodat de school in plaats van één wonder er twee te aanschouwen kreeg.
Al de jongens verteerden van afgunst, maar de bitterste kwellingen verduurden de knapen, die te laat bemerkten, dat zij tot dezen hatelijken luister hadden medegewerkt, door aan Tom kaartjes te verkoopen voor de schatten, die hij met het witten verdiend had.
Dezen verachtten zichzelven als de _dupes_ van een sluwen bedrieger, van een verraderlijken adder in het gras.
De prijs werd aan Tom uitgereikt met al de loftuigingen, welke de catechiseermeester onder de bestaande omstandigheden uit zijn binnenste kon oppompen, doch waaraan slechts één ding ontbrak namelijk waarheid, want de arme man voelde instinctmatig, dat hij hier voor een geheim stond, hetgeen misschien het licht niet zien kon.
Het was de ongerijmdheid zelve, dat deze knaap een voorraad van twee duizend schoven schriftuurlijke wijsheid had vergaard, aangezien ongetwijfeld reeds een dozijn te veel voor zijne krachten geweest zou zijn.
Amy Lawrence was trotsch en verheugd en zij deed haar best Tom dit te doen zien, maar hij wilde niet kijken.
Dit verwonderde haar; zij werd een weinig ongerust, kreeg toen een onbestemd gevoel van argwaan, dat kwam en verdween en weer terugkwam, totdat een steelswijs geworpen blik haar alles openbaarde.
En toen brak haar hart en zij werd jaloersch en boos; zij begon te schreien en haatte de geheele wereld, en Tom met haar,--zoo dacht zij ten minste.
Tom werd aan den Raadsheer voorgesteld, maar zijn tong kleefde hem aan 't verhemelte. Zijn hart bonsde,--gedeeltelijk ten gevolge van de angstwekkende grootheid van dien man, maar vooral omdat hij _haar_ oom was.
Indien het donker was geweest, zou hij wel op zijne knieën hebben willen vallen om hem te aanbidden.
De Raadsheer legde zijne hand op Toms hoofd, noemde hem een aardig kereltje en vroeg hem, hoe hij heette.
De jongen stamelde, hijgde naar adem en stootte eindelijk uit:
"Neen, niet Tom, niet waar? Gij heet....?"
"Thomas!"
"Juist.
Maar er behoort _nog_ nog iets bij.
Gij hebt toch ook een geslachtsnaam, niet waar--en dien wilt gij mij immers wel mededeelen?"
"Zeg mijnheer uw anderen naam, Thomas," zeide de heer Walter, "en voeg er 'mijnheer' achter.
Gij hebt toch manieren geleerd."
"Thomas Sawyer, mijnheer."
"Ziezoo, dat is een goede jongen.
Een lieve jongen!
Een aardig, manhaftig kereltje!
Twee duizend verzen is een groot aantal, Thomas, een zeer groot aantal.
Maar gij zult u nooit de moeite berouwen, ze geleerd te hebben. Want kennis is meerder waard dan al wat deze wereld ons geven kan, daar kennis ons groot en goed maakt.
Gij zult eens een groot en een goed man worden, Thomas, en dan zult gij op het verleden terugzien en zeggen: Dat alles heb ik te danken aan het voorrecht van in mijn jeugd de zondagsschool bezocht te hebben; alles aan mijn brave meesters, alles aan den goeden catechiseermeester, die mij aanmoedigde en mij een bijbel gaf, een prachtigen, sierlijken bijbel, dien ik voorgoed mocht houden; alles aan mijne uitnemende opvoeding.
Dat zult gij eens zeggen, Thomas, en voor geen geld ter wereld zult ge het genot willen missen deze twee duizend verzen in het geheugen geprent te hebben,--neen, waarlijk niet. En nu zult gij mij en deze dame wel iets willen mededeelen van hetgeen gij geleerd hebt, want wij stellen groot belang in vlijtige jongens.
Zonder twijfel kent gij de namen der apostelen, niet waar?
Wilt gij mij eens zeggen, wie de twee eersten waren, die den Heer volgden?"
Tom trok aan een der knoopen van zijn buis en keek den Raadsheer bedremmeld aan.
Hij bloosde en sloeg de oogen neder.
Den heer Walter zonk het hart in de schoenen.
Hij wist, dat de jongen zelf de eenvoudigste vraag niet beantwoorden kon.
Waarom vroeg de Raadsheer hem? Toch voelde hij zich verplicht te spreken en zeide: "Antwoord mijnheer, Thomas!
Tom stond op heete kolen.
"Ik weet zeker, dat gij het _mij_ wel zult willen zeggen," zeide de dame. "De namen der twee eerste discipelen waren....?"
"David en Goliath!"
Laat ons over het overige van het tooneel meedoogend een sluier werpen.
HOOFDSTUK V.
Om halfelf begon de oude klok van het kleine stadje te luiden en aanstonds stroomde de goede gemeente naar den morgendienst.
De kinderen van de Zondagsschool verspreidden zich in het gebouw en bezetten de banken met hunne ouders, om behoorlijk onder toezicht te zijn.
Tante Polly kwam, gevolgd door Tom, Sid en Marie.
Tom werd naast de koorgang geplaatst, ten einde zoo ver mogelijk van het open raam en de verleidelijke zomertooneelen daar buiten te wezen.
De schare trok op naar de zijvleugels; de oude en behoeftige postmeester, die betere dagen gekend had; de Mayor en zijne vrouw,--want men had te St.
Petersburg, onder andere overtolligheden, ook een Mayor: de kantonrechter; de knappe, opgedirkte, veertigjarige weduwe Douglas, een goedhartige ziel die er warmpjes inzat en wier op den heuvel gelegen heerenhuis het eenige paleis der plaats uitmaakt, het onbekrompenste huis waarop St. Petersburg kon bogen, als 't op feesten geven aankwam; de gebogen en eerwaardige burgemeester met zijn echtgenoot; de advocaat Riverson, de nieuwe notabele; daarna de _belle_ van het stadje, gevolgd door een troep met prachtige overhemden pronkende hofmakers, toen eenige jeugdige stedelijke ambtenaren, die op de knoppen hunner rottingen zuigende, in het voorportaal een ronden muur van gepommadeerde en glimlachende bewonderaars hadden gevormd, totdat het laatste meisje de _revue_ gepasseerd had; en eindelijk de modeljongen, Willie Mufferson, die zoo zorgvuldig op zijn moeder past.
Hij vergezelde zijn mama altijd naar de kerk en was de trots van alle matronen.
De jongens echter haatten hem, omdat hij zoo braaf was en nog meer omdat hij steeds als voorbeeld werd aangehaald.
Zijn witte zakdoek hing als iederen Zondag, toevallig uit den zak van zijn buis.
Tom had geen zakdoek; hij noemde het dragen van zulk een weeldeartikel "kwasterig."
Toen de gemeente vergaderd was, werd de klok nog eens geluid om de tragen en talmend te waarschuwen, en daarop ontstond er een plechtige stilte in de kerk, nu en dan afgewisseld door het gegiegel en gefluister van de koorjongens op de galerij.
Koorknapen giegelen en fluisteren gewoonlijk den geheelen dienst door.
Ik ken maar ééne plaats, waar zulks het geval niet was, maar ik ben vergeten waar die ligt.
Het is ook vele, vele jaren geleden, sinds ik haar bezocht en ik herinner mij er nauwelijks iets meer van; alleen ligt mij flauw bij, dat het ergens in het buitenland was.
De predikant gaf het gezang op en las het voor met innig zelfbehagen en op een eigenaardige wijze, welke in die streek zeer bewonderd werd.
Zijne stem, begonnen in een gemiddelden toon, klom gestadig, totdat zij een zeker punt bereikt had (meestal het voorlaatste woord van den regel en plofte dan onmiddellijk als de straal van een fontein naar beneden) aldus:
Hij werd beschouwd als een puikjuweel in de kunst van voorlezen.
Op godsdienstige bijeenkomsten werd hij altijd uitgenoodigd om te reciteer en, en zoodra hij zijne stem verhief, sloegen de dames de handen ineen, on ze daarna machteloos in haar schoot te laten vallen, keken met zwemmende oogen naar boven en schudden het hoofd, als wilden zij uitroepen: "Woorden kunnen het niet weergeven; het is te schoon, te schoon voor deze wereld!"
Nadat het lied gezongen was, nam de eerwaarde heer Sprague het bulletin in de hand en las de kennisgeving voor van al de vergaderingen, bijeenkomsten enz. die er in die week zouden plaats hebben, eene lijst die tot den jongsten dag scheen te duren. Deze zonderlinge gewoonte wordt nog altijd in Amerika gevolgd, zelfs in groote steden en in een eeuw waarin het nieuwsbladen regent. 't Gebeurt echter meer, dat een oud gebruik, naarmate het minder te rechtvaardigen is, te moeielijker schijnt afgeschaft te kunnen worden.
En nu begon de dominee te bidden,--een goed, grootmoedig gebed, waarin niets werd overgeslagen.
Hij bad voor de kerk en voor de kinderen der kerk; voor de andere kerken der stad; voor de stad zelve; voor het district; voor den Staat; voor die dienaars van den Staat; voor de Vereenigde Staten; voor de kerken van de Vereenigde Staten, voor het Congres; voor den President, voor de andere leden van de regeering; voor de arme zeevaarders, die op onstuimige wateren geslingerd worden; voor de millioenen, die onder Europeesche monarchie en Oostersche dwingelandij zuchten; voor hen die, ofschoon in het licht van het Evangelie geboren, geene oogen hebben om te zien en geene ooren om te hooren; voor de heidenen op de verre eilanden in de zee;--en hij eindigde met eene smeekbede, dat de woorden, die hij zou spreken, in genade mochten worden aangenomen en als het zaad mochten zijn, dat in vruchtbare aarde word geworpen en te zijner tijd een heerlijken oogst van Godzalige vruchten zal afwerpen.
Amen.
Nu volgde een geruisch van japonnen en de staande vergadering ging zitten.
De knaap, wiens geschiedenis in dit boek verhaald wordt, putte geen geestelijk genot uit de preek; hij droeg die als een kruis--en niet altijd met geduld.
Hij deed zijn best om stil te zitten en hield onbewust aanteekening van al de bijzonderheden, waarin de preek afdaalde; want ofschoon hij niets met aandacht volgde kende hij het terrein en den weg, dien den predikant nam, sedert lang,--en wanneer er maar iets nieuws werd ingelascht, ontdekte dat zijn oor, en zijn gansche gemoed kwam er tegen in opstand. Elke toevoeging was in zijne schatting oneerlijk en schelmachtig.
Midden onder de preek, had een vlieg zich achter tegen de vóór hem staande bank neergezet en dat beestje werd eene kwelling voor zijne ziel.
Het wreef zich de pootjes zoo kalm tegen elkaar, en nam zijn kopje tusschen de voorpooten en poetste dat met zooveel geweld, dat dit lichaamsdeel op het punt scheen den romp vaarwel te zeggen en het nekje, als een draad te kijken kwam; het schuurde zijn vleugeltjes met de achterpootjes en streek die zoo glad tegen het lichaam, alsof ze de panden waren van een rok en maakte zijn toilet zoo rustig, alsof het wist dat het volkomen veilig was.
En dat was het ook; want ofschoon Toms handen jeukten om het te grijpen, durfde hij dit niet ondernemen, daar hij in de overtuiging leefde, dat hij verloren was, wanneer hij zoo iets deed, terwijl het gebed aan den gang was.
Maar toen dit op een eind liep, begon zijn hand zich te krommen en ging zachtjes vooruit; en zoodra het "amen" weerklonk, was de vlieg krijgsgevangen.
Doch tante ontdekte het en liet Tom haar de vrijheid hergeven.
De dominee las een tekst voor en was in zijn preek zóó eentonig en droog, dat menig hoofd zich te sluimeren neigde,--en toch spuwde hij in zijne rede vuur en vlam en dreigde het uitverkoren Godsvolk met hel en verdoemenis.
Tom had de gewoonte de bladen van de preek na te tellen. Na kerktijd was 't hem altijd bekend hoeveel pagina's er omgeslagen waren doch meestal was dat ook het eenige, wat hij van de rede onthouden had.
Ditmaal echter werd zijn aandacht voor een kort oogenblik geboeid.
De predikant schetste prachtig en treffend hoe het zijn zou in den welaangenamen tijd van het duizendjarig rijk, als de leeuw en het Lam te zamen zouden nederliggen en een klein kind hen zou leiden.
Maar het verhevene, de leering en de moraal van dat grootsche schouwspel gingen voor den knaap verloren; hij dacht alleen aan de heerlijkheid van het tooneel voor de toeschouwende natiën; en zijn gelaat glansde van verrukking bij het denkbeeld, dat hij dat kind mocht zijn,--zoo de bedoelde leeuw maar een tamme was.
Toen evenwel het dorre hoofdonderwerp weer werd opgevat, verviel hij opnieuw in een toestand van duldend dragen.
Op eens schoot hem in de gedachten, dat hij een schat bij zich had en deze werd voor den dag gehaald.
Het was een groote zwarte kever, met een puntigen bek, dien hij met den naam van "bijtende tor" bestempelde.
Die "bijtende tor" was geborgen in een percussie-doos.
Zoodra de doos openging, pakte de kever hem bij den vinger en beet hem.
Daarop werd het beest natuurlijk weggeknipt en de kever vloog door de kerk en viel daarna op den rug, terwijl Tom den zeeren vinger in den mond stak.
Intusschen bleef het diertje hulpeloos liggen, buiten staat zich om te keeren.
Tom oogde hem met een blik vol verlangen na, maar de kever was buiten zijn bereik.
Andere lieden, wier gedachten van de preek afgedwaald waren, vonden eene gewenschte afleiding in den kever en gingen eveneens diens bewegingen gadeslaan.
Daar kwam eensklaps druipstaartend en met hangende ooren, een verdwaalde poedel de kerk binnensluipen.
Hij ziet den kever; de neerhangende staart gaat in de hoogte en begint te kwispelen.
Hij neemt den buit in oogenschouw, loopt er omheen, beruikt hem op behoorlijken afstand, loopt er nog eens omheen, wordt moediger en beruikt hem iets meer van nabij, opent zijn bek, waagt behoedzaam een poging on hem te grijpen en mist zijn doel, waagt een tweede poging, daarna een derde, begint er schik in te krijgen, tracht den kever tusschen zijne pooten te vangen, maar wordt moede van het vruchteloos werk en gaat er bij zitten.
De slaap bevangt hem; hij laat den kop hangen en zoetjes aan sukkelt zijn kin naar beneden, totdat zij met den puntigen bek in aanraking komt en een beet krijgt van het dier.
Daarop volgt een luid gejank, eene snelle beweging van poedels kop en de kever vliegt weg, on terstond weder op zijn rug terecht te komen.
De in de buurt zittende toeschouwers schudden inwendig van het lachen. Verscheidene gezichten werden achter waaiers of in zakdoeken verborgen en Tom zat zich bovenmate te verkneuteren.
De hond zag er uit, alsof hij niet wist hoe hij het had, en wist dat waarschijnlijk ook niet.
Er was toorn in zijn hart en hij dorstte naar wraak.
Daarom ging hij nogmaals naar den kever toe en hernieuwde omzichtig den aanval, sprong gedurig in een cirkel op hem toe, trachtte hem op een duimbreeds afstand met zijne voorpooten te pakken, hapte naar hem en gooide met zijn kop, totdat hij er duizelig van werd.
Weldra echter werd hij het spelletje moe en zocht hij zich met een vlieg te vermaken.
Toen vervolgde hij, met zijn neus vlak op den grond, een mier en kreeg ook daar al heel spoedig zijn bekomst van; hij gaapte, zuchtte, vergat den kever en--ging er op zitten!
Geen seconde later verhief zich een oorverdoovend geblaf in de kerk en de hond rende door het ruim.
Het geblaf hield aan en de hond bleef aan 't rennen; hij vloog dwars door de kerk heen, langs den eenen vleugel, toen weer naar den anderen vleugel, liep voor de deuren op en neer, jankte luide alsof hij voor zijns meesters huis stond en wenschte binnengelaten te worden.
Zijn angst nam toe, naarmate hij rondliep, totdat hij een komeet geleek, die met de snelheid van het licht schitterend voortholt op haar baan.
Eindelijk staakte het razende dier zijn woeste vaart en sprong op den schoot zijns meesters, die hem uit het venster wierp, en het geluid der klagende stem verzwakte on eindelijk in het verschiet weg te sterven.
Intusschen zat de geheele kerk met gloeiende wangen en bijna stikkende van het lachen, dit tooneel aan te staren en de dominee moest zijn redevoering voor een oogenblik staken.
De preek werd weder hervat, maar zij ging gebrekkig en hakkelend voort, en alle pogingen om indruk te maken waren vergeefs.
Zelfs de ernstigste zaken werden met eene onderdrukte uitbarsting van zondige vroolijkheid door de achter den rug der banken wegschuilende vergadering aangehoord, alsof de arme man iets bijzonders grappigs had verteld.
Het was eene ware verlichting voor de gansche gemeente, toen de vuurproef doorgestaan en de zegen uitgesproken was.
Tom verliet vroolijk en opgewekt het godshuis en overlegde bij zichzelf, dat kerkgaan nog zoo vervelend niet was, indien er, zooals vandaag, eene kleine afwisseling in kwam.
Er was maar ééne gedachte, die hem kwelde: hij had er niet tegen, dat de hond met de kever speelde doch hij vond het valsch van den poedel dat hij hem meegepakt had.
HOOFDSTUK VI.
De maandagmorgen vond Tom diep ellendig.
Dat deed elke maandagmorgen, omdat dan weder het slepend lijden van zes dagen schoolgaan volgde.
Gewoonlijk begon hij dien dag met den wensch, dat er toch geene tusschenbeide komende vacantiedagen mochten zijn, daar deze den gang naar de boeien en de slavernij nog hatelijker maakten.
Tom lag te denken, en het verlangen kwam bij hem op dat hij ziek mocht worden, opdat hij tehuis kon blijven.
Zou dat onmogelijk zijn?
Hij voelde overal of er ook een plekje zeer deed, maar alles was gezond.
Toch meende hij verschijnselen van buikpijn te ontdekken en dadelijk werden alle zeilen bijgezet on die ongesteldheid te bevorderen.
Maar helaas! zij verminderde ras en verdween allengs geheel en al.
Hij pijnsde verder.
Een van de boventanden zat los.
Dat was een buitenkansje.
Juist wilde hij uit al zijn macht gaan kreunen, toen het hem in de gedachten schoot, dat, wanneer hij met die smart voor den dag kwam tante den tand zou uittrekken en dat pijn zou doen.
Daarna besloot hij voor het tegenwoordige den tand als noodschot te bewaren en verder te zoeken.
Eerst deed zich niets op, doch daar herinnerde hij zich, den dokter te hebben hooren spreken over eene ziekte, waarbij een patiënt twee of drie weken te bed moest liggen en die somtijds eindigde met iets wat hij het koudvuur genoemd had.
Toms groote teen had hem zeer gedaan; misschien kon dat wat geven.
Gretig trok hij dien dan ook onder de dekens uit en hield hem in de hoogte, on hem te onderzoeken.
Ofschoon hij de verschijnselen van de kwaal niet kende, dacht hij dat het toch wel de moeite waard was het eens te wagen en begon bitter te steunen.
Maar Sid sliep door.
Tom steunde harder en verbeelde zich, dat hij werkelijk pijn begon te gevoelen.
Sid bleef onbeweeglijk liggen.
Tom ging met de uiterste inspanning aan het beven en trillen.
Hij hield zijn adem in, blies zich op en bracht eene reeks van uitmuntend nagebootste zuchten voor den dag.
Sid snorkte door. Tom was ten einde raad.
Ten laatste riep hij uit: "Sid, Sid!" en schudde zijn stiefbroeder uit alle macht.
Dit hielp en Tom hervatte zijn steunen.
Sid gaapte, rekte zich uit, verhief zich snorkend op zijn elleboog en begon Tom aan te staren.
Tom steunde al door, totdat Sid riep:
"Tom! zeg eens.... Tom!"
Geen antwoord.
"Och Tom!
Tom! wat scheelt er aan, Tom?"
En hij greep hem bij den arm en zag hem angstig aan.
Tom jammerde: "O Sid, houd op, schud me niet zoo hard!"
"Zeg, wat scheelt er aan, Tom?
Ik zal tante roepen."
"O, neen!
Doe dat niet!"
"Jawel!
Ach, steun zoo niet, Tom! 't Is zoo vreeselijk.
Hoe lang heb je al zoo gelegen?"
"Al uren.
Ai, o! maak niet zoo'n beweging, Sid; je zult me vermoorden."
"Tom, waarom heb je me niet eer geroepen?
O, Tom, houd op.
Ik kan het niet meer aanhooren, Tom, wat scheelt er aan?"
"Ik vergeef je alles, Sid, (gesteun).... alles wat je ooit tegen me misdreven hebt.
Als ik zal heen...."
"O, Tom, gij gaat toch niet sterven, niet waar?
Och, doe het niet, Tom. Misschien...."
"Ik vergeef iedereen, Sid, (gesteun).
Zeg hun dat Sid.
En, Sid, geef het raamkozijn en mijn kat aan het nieuwe meisje, dat hier is komen wonen en zeg haar...."
Maar Sid had zijne kleeren al aangeschoten en was de kamer uit.
Tom had nu wezenlijk pijn, dusdadig had hij zijne verbeelding laten werken en zoo was het geluid van zijn gekerm der waarheid nabij gekomen.
Sid ijlde de trappen af en zeide:
"O Tante Polly, Tom gaat sterven."
"Ja, wacht niet; kom gauw mede."
"Onzin!
Ik geloof er niets van."
Desniettemin vloog zij doodsbleek en met bevende lippen de trappen op en Sid en Marie achter haar aan.
Toen zij voor het ledikant stond, bracht zij met moeite uit:
"Tom, wat scheelt er aan?"
"O, lieve tante, ik...."
"Wat scheelt er aan?
Wat heb je, kind?"
"O, lieve Tante, ik heb het koudvuur in mijn zieken teen."
De oude dame viel in een stoel neder, begon te lachen, toen te schreien, eindelijk beide te gelijk.
Dat bracht haar tot zichzelve en zij zeide: "O, Tom, wat een poets heb je me gebakken!
Wil je eens gauw met die malligheid ophouden en je bed uitstappen!"
Het gekreun hield op en de pijn verdween.
De knaap was een weinig met zijn figuur verlegen en zeide: "Tante Polly, het was een gevoel van koudvuur en het deed zoo'n pijn, dat ik zelfs mijn lossen tand vergat."
"Je tand, kind?
Wat scheelde er aan je tand?"
"Er is er een los en die doet mij vreeselijk zeer."
"Nu, begin maar niet weer te kreunen.
Doe je mond eens open.
Ha, de tand _is_ los, maar daar zul je niet aan sterven.
Marie, haal een zijden draad uit mijn werkdoos."
"O tantelief, trek hem als 't u belieft niet uit. Hij doet mij niets geen zeer meer.
Och, als 't u belieft, doe het niet, tantelief!
Ik zal heusch naar school gaan!"
"Zoo, naar school gaan!
Dus was al dat lawaai in de hoop van thuis te blijven en te gaan visschen!
Tom, Tom, ik houd zooveel van je en je schijnt op alle manieren te beproeven of je mijn oud hart ook door je schandelijke ondeugendheid kunt breken."
Onderwijl was het trekinstrument binnengebracht.
De oude dame maakte het eene eind van den zijden draad aan Toms lossen tand vast en bond het aan den beddenpost.
Toen sloeg zij er hard midden op en in een oogenblik hing de tand aan het ledikant te bungelen.
Alle rampen brengen hunne lichtzijde mede.
Toen Tom na het ontbijt naar school ging, werd hij door alle jongens benijd om de holte in zijn bovenste rij tanden, die hem in staat stelde op een nieuwe en wonderlijke wijs te spuwen.
Weldra had hij een stoet jongens on zich heen, en een van hen, die zich in den vinger gesneden had en tot dit oogenblik het mikpunt van bewondering en huldebetoon geweest was, had geen enkelen aanhanger meer en voelde dat hij zijn roem had overleefd.
Hij was diep gekrenkt en zeide op verachtelijken toon, dat er geen kunst aan was om te spuwen als Tom Sawyer.
Maar een andere jongen riep iets van druiven die zuur waren en hij liep mismoedig heen.
Kort daarop kwam Tom den jeugdigen paria van het stadje, Huckleberry Finn, den zoon van den stadsdronkaard, tegen.
Huckleberry werd met hart en ziel door al de moeders van de plaats gehaat, omdat hij zoo lui en morzig was--en voornamelijk omdat hunne kinderen hem zoo bewonderden en er behagen in schepten, heimelijk het verbod van met hem om te gaan, te overtreden en van harte wenschten den moed te hebben te zijn zooals hij.
Tom benijdde Huck evenals alle andere ordentelijke jongens, maar had den bepaalden last om niet met hem te spelen.
Daarom juist deed hij dat telkens, wanneer de gelegenheid zich voordeed.
Huckleberry droeg altijd de afgedragen pakken van volwassenen en deze hingen doorgaans van scheuren en lappen aan elkaar.
Zijn hoofd was meestal gedekt met een ingedrukten hoed, welks rand er als een halve maan bijfladderde.
Zijn jas, wanneer hij er een droeg, hing hem bijkans op de hielen en de achterknoopen zaten menigmaal een eind onder zijn rug. Zijn broek werd door één bretel opgehouden en het kruis van dat kleedingstuk zat dikwijls ter hoogte van zijn kuiten.
Zijn gerafelde kousen sleepten, als zij niet omgerold waren, bijna altijd in de modder.
Huckleberry deed wat hij verkoos. Bij mooi weer sliep hij op de stoepen, bij slecht weer in leege vaten.
Hij behoefde school noch kerk te bezoeken, niemand meester te noemen en geen mensch te gehoorzamen. Hij mocht gaan visschen en zwemmen, wanneer en waar hij verkoos en zoolang uitblijven als hem goeddacht.
Niemand verbood hem ooit om te vechten, hij kon zoo laat opblijven als het hem behaagde, en hij was altijd de eerste die in het voorjaar op bloote voeten liep, en de laatste die ze in het najaar in leder stak. Hij mocht naar hartelust vloeken.
Hij behoefte zich nooit te wasschen en nooit schoone kleeren aan te trekken.
In één woord, hij mocht alles doen en laten wat het jongensleven aangenaam maakt.
Zoo dachten ten minste al de gedrilde, aan banden gelegde, fatsoenlijke jongens van St. Petersburg.
Tom hield den romantischen verschoppeling staande met den uitroep:
"Hola, Huckleberry, wat heb je daar?"
"Een doode kat."
"Laat kijken, Huck.
Zij is goed stijf.
Waar heb je die vandaan gehaald?"
"Geruild van een jongen."
"Wat heb je er voor gegeven?"
"Een blauw kaartje en een blaas, die ik in het slachthuis gekregen had."
"Hoe kwam je aan dat blauwe kaartje?"
"Voor veertien dagen van Ben Rogers gekocht voor een hoepelstok."
"Zeg eens; waar zijne doode katten eigenlijk goed voor?"
"Goed voor?
Om wratten weg te maken."
"Wat?
Wezen?
Ik weet iets, wat nog beter is."
"Wedden dat je het niet weet?
Wat is het dan?"
"Wel, water uit vermolmd hout."
"Water uit vermolmd hout!
Ik geef geen cent on water uit vermolmd hout!"
"Niet?
Heb je het dan nooit geprobeerd?"
"Neen, ik niet, maar Bob Tanner wel."
"Wie heeft je dat gezegd?"
"Wel, hij zei het aan Jeff Hatcher en Jeff aan John Baker en John Baker aan Jim Hollis en Jim Hollis aan Ben Rogers en Ben Rogers aan een neger en de neger aan mij.
Wat heb je nou nog te zeggen?"
"Wat ik te zeggen heb? Dat ze 't allemaal liegen.
Van allen weet ik het zeker, behalve van den neger, want dien ken ik niet.
Maar ik heb nog nooit een neger gezien, die niet loog.
Nu, vertel mij dan eens, hoe Bob Tanner het gedaan heeft?"
"Wel, hij stak zijn hand in een hollen boom, waarin regenwater was."
"Over dag."
"Zeker."
"Met zijn gezicht naar den boomstam gekeerd?"
"Ja, dat denk ik ten minste wel."
"Dat geloof ik niet,--maar ik weet het niet zeker."
"Och wat,--loop been!
Wie neemt op zoo'n bespottelijke manier wratten weg!
Je moet het heel anders doen.
Je gaat zelf naar het bosch toe, waar je weet dat een holle boom staat met water er in, en tegen middernacht ga je met je rug naar- en met je hand in de holte staan en zegt:
"Gerstekorrel, gerstekorrel, breng meel in 't vat, Molm-water, molm-water, verteer de wrat,"
En dan ga je gauw elf passen achteruit, en dan keer je je driemaal om en je gaat naar huis zonder een woord tegen iemand spreken.
Want als je spreekt is de betoovering voorbij.
"Nu dat klinkt mooi, maar zoo heeft Bob Tanner het niet gedaan."
"Neen, man, je kunt er gerust op zijn, dat hij 't zoo niet heeft gedaan, omdat niemand in de stad zoo vol wratten zit als hij; en hij zou geen enkele wrat hebben als hij wist hoe je met water uit vermolmd hout werken moet.
Ik heb op die manier wel duizend wratten van mijn handen doen verdwijnen.
Ik speel zooveel met kikkers, dat ik altijd een hoop wratten krijg.
Soms maak ik ze weg met een groote boon." "Ja, eene groote boon is goed.
"Zoo?
Hoe moet het dan gedaan worden?"
"Je neemt een boon en splijt die en dan maak je een snede in de wrat, dat er een beetje bloed uitkomt, en dan leg je dat bloed op een stukje van de boon, en dan graaf je een gat in den grond en daarin leg je 't stukje in den nacht bij maneschijn, op een kruisweg, en dan verbrand je de rest van de boon.
En dan gaat het stuk boon, dat het bloed ingezogen heeft, aan het trekken en trekken, on het andere stuk meester te worden, en dan helpt het bloed de wrat en deze valt spoedig af."
"Ja, dat is waar, hoewel je er onder het begraven bij moet voegen: 'Weg, boon, weg, wrat, kom me niet meer plagen.'
Zoo doet Joe Harper het ten minste.
Maar hoe genees jij ze met doode katten?"
"Wel, je neemt je kat en gaat tegen middernacht naar het kerkhof, naar een plaats, waar een slecht mensch begraven ligt.
Precies om twaalf uur komt er een duivel, misschien wel twee of drie: en die nemen dat slechte mensch mee. Maar die duivels kun je niet zien.
Je hoort ook niets dan een geluid als van den wind, hetgeen beduidt dat ze met elkaar praten. En als de duivel dien slechten man heeft meegepakt, moet je de kat in de lucht zwaaien en zeggen: "Duivel, volg het lijk; kat, volg den duivel; wrat, volg de kat; ik wil niets meer met je te doen hebben."
Dat neemt elke wrat weg."
"Het klinkt mooi, maar heb je het wel eens geprobeerd, Huck?"
"Ik niet, maar moeder Hopkins heeft het mij gezegd."
"Dan zal het wel waar zijn, want ze zeggen, dat ze een tooverkol is." "Zeggen?
Wel, Tom, ik _weet_, dat zij er een is.
Ze heeft Pap betooverd.
Pap heeft het me zelf verteld.
Op een dag kwam hij haar tegen, en hij bemerkte, dat ze hem betooverde. Toen nam hij een steen, en als zij niet uit den weg was gegaan, had hij haar doodgegooid.
Nu, dien eigen nacht rolde hij van een vliering, waarop hij dronken lag te slapen naar beneden, en brak zijn arm."
"Hè, dat is verschrikkelijk.
Hoe weet hij, dat zij hem betooverde?"
"Hemel, dat moet Pap je zelf vertellen.
Pap zegt: als ze je stijf aankijken, dan betooveren ze je, vooral als ze mummelen, omdat ze dan het 'Onze Vader' 't achterste voor opzeggen."
"Zeg eens, Huck, wanneer ga jij het met de doode kat probeeren?"
"Van nacht.
Ik geloof, dat de duivels den ouden Hol Williams van nacht komen halen."
"Maar hij is Zaterdag al begraven, Huck.
Hebben zij hem dan Zaterdag niet weggehaald?"
"Wat dacht je?--Op Zondag?--De duivels loopen 's Zondags niet rond, zou je denken."
"Dat wist ik niet.
Laat mij meegaan."
"Goed,--als je niet bang bent."
"Bang!--Nou nog mooier.
Zul je om elf uur tegen het raam miauwen?"
"Ja, en dan moet jij terug-miauwen en niet doen zooals den laatsten keer.
Toen heb ik voor dat raam staan schreeuwen, tot dat de nachtwacht me met een steen gooide en riep: 'Dat is voor jou, ouwe kat!'
Natuurlijk smeet ik toen een kei door zijn raam, maar dat mag je niet vertellen."
"Neen.
Dien nacht kon ik het niet doen, omdat tante me stond te bespieden; maar ik zal dezen keer miauwen.
Zeg eens, Huck, wat heb je daar?"
"Niets dan een schallebijter."
"Waar heb je dien vandaan gehaald."
"Uit het bosch."
"Waarvoor geef je hem?"
Ik heb geen plan on hem te verkoopen."
"O 't is gemakkelijk aanmerkingen op een schallebijter te maken, die je niet toebehoort.
Ik ben er mede tevreden; hij is groot genoeg voor mij."
"O, er zijn schallebijters genoeg.
Ik kan er wel duizend krijgen, als ik wil."
"Wel, waarom vang je ze dan niet?
Omdat je verduiveld goed weet, dat je niet kunt.
Dit is een bijzonder vroege schallebijter: het is de eerste, dien ik dit jaar gezien heb."
"Zeg eens, Huck, ik zal er je mijn tand voor geven."
"Laat dien eens kijken."
Tom haalde een stukje papier voor den dag en ontrolde dat voorzichtig, en Huckleberry onderzocht den tand nauwkeurig.
Eindelijk zeide hij:
"Is hij echt?"
Tom toonde de open plek in zijn mond.
"Akkoord," zeide Huckleberry, "de koop is gesloten."
Tom sloot den schallebijter in de percussiedoos, waarin onlangs de tor gevangengezeten had en de knapen namen afscheid van elkaar, beiden gelukkig in het bezit van een nieuwen schat.
Tom bereikte het kleine eenzame schoolgebouw, waar hij met veel lawaai binnenstapte, hing zijn hoed aan een kapstok en ijlde naar zijne plaats.
De meester, door het gebrom van 't lessen leeren slaperig geworden, was op zijn hoogen matten stoel ingesluimerd. Doch hij werd door de stoornis gewekt en riep uit:
"Thomas Sawyer!"
Tom wist, dat, wanneer zijn naam voluit genoemd werd, er onweer aan de lucht was.
"Mijnheer."
"Kom hier bij mij staan.
Zeg mij eens: waarom zijt ge weer zoo laat?"
Tom was op het punt zijne toevlucht tot een leugen te nemen, toen hij langs een paar fijne schoudertjes, twee lange blonde vlechten zag hangen, die hij dadelijk herkende als toebehoorende aan Becky Thatcher en naast die vlechten was de _eenige ledige plaats_ aan de meisjeskant.
Oogenblikkelijk zei hij:
"Ik heb met Huckleberry Finn staan praten!"
De pols van den meester stond stil en hij zelf staarde verbijsterd in het rond.
Het gebrom van 't leeren hield op en de leerlingen dachten, dat de overmoedige jongen krankzinnig was geworden.
De meester zeide: "Gij--gij deedt--wat?"
"Praten met Huckleberry Finn."
Hij had niet misverstaan.
"Thomas Sawyer, dit is de meest vermetele bekentenis die ooit mijne ooren vernamen. Dat kan met de roede alleen niet afgedaan worden.
Trek uw buis uit."
Des meesters arm deed zijn plicht, totdat hij niet meer kon en de bundel teenen, waaruit de roede bestond, aanmerkelijk verminderd was.
Daarop werd het bevel uitgevaardigd: "Ga nu bij de _meisjes_ zitten!
En laat dit u een waarschuwing zijn."
Het gegiegel, dat in het vertrek vernomen werd, scheen den jongen verlegen te maken, doch in werkelijkheid verbijsterde hem de aanmoediging van zijn blonden afgod en het met smart vermengd genoegen, dat hij aan zijn gelukkig gesternte te danken had.
Hij ging op den hoek van de bank zitten, en het meisje kroop zoo ver mogelijk van hem af.
Hierop volgde een gestoot, gewenk en gefluister, waaraan Tom zich echter niet stoorde. Integendeel hij bleef stil zitten, met de armen op den langen, lagen lessenaar? en scheen in zijn boek verdiept te zijn.
Gaandeweg werd de aandacht van hem afgeleid en de duffe atmosfeer werd weder van het gewone schoolgegons vervuld.
Nu en dan begon de knaap tersluiks blikken op het meisje te werpen.
Zij bemerkte het, zette een nuffig gezichtje tegen hem op, en liet hem een minuut lang haar rug zien.
Toen zij voorzichtig nog eens omkeek lag er een perzik voor haar.
Deze werd weggeduwd.
Tom legde de vrucht zachtjes weder voor haar; zij werd nogmaals weggeduwd, maar dezen keer op minder heftige wijze.
Tom legde geduldig de perzik ten derden male voor het meisje en de vrucht bleef liggen.
Toen krabbelde hij op de lei: "Neem haar, als het u blieft; ik heb er meer." Het meisje keek naar die woorden, doch hield zich stil.
Daarna begon de knaap iets op de lei te teekenen en bedekte zijn werk met de linkerhand.
Een tijdlang deed het meisje alsof zij er niet op lette; maar hare vrouwelijke nieuwsgierigheid begon zich door nauw merkbare teekenen te verraden.
De jongen werkte door, schijnbaar zonder er acht op te slaan.
Het meisje trachtte te zien wat hij er op zette, maar de jongen hield zich alsof hij er niets van bemerkte.
Eindelijk zwichtte zij en fluisterde aarzelend: "Laat mij eens kijken."
Tom liet een gedeelte zien van een caricatuur van een huis, met een dubbelen gevel en een wolk van rook, die in den vorm van een kurketrekker uit den schoorsteen opsteeg.
Dit was voldoende voor het meisje om haar gansche belangstelling aan het werk te schenken en zij vergat alles on zich heen.
Toen het af was, keek zij Tom een oogenblik aan en fluisterde:
"Het is mooi!--Teeken nu een mannetje."
De kunstenaar deed een man op den voorgrond verrijzen, die sprekend op een toppenant geleek, welke over het huis zou hebben kunnen heenstappen, maar het meisje was niet kieschkeurig.
Zij was tevreden met het monster en fluisterde: "Het is een mooie man; teeken mij er nu naast."
Tom schetste een zandlooper, met een gezicht als een volle maan en een lichaam zoo dun als een stroohalm, en wapende de uitgespreide vingers met een verbazend grooten waaier.
Het meisje zeide:
"'t Is prachtig.--Ik wou, dat ik ook kon teekenen."
"Het is niet moeielijk," fluisterde Tom.
"Ik zal 't je leeren."
"O, als je blieft.--Wanneer?"
"Van middag.
Ga je om twaalf uur naar huis om te eten?"
"Ik kan ook wel hier blijven, als je dat wilt."
"Goed; dat zal prettig zijn. Hoe heet je?"
"Becky Thatcher."
"En jij?--O, ik weet het, jij heet Thomas Sawyer."
"Dat is de naam, waarmee ik slaag krijg.
Ik heet Tom, als ik goed oppas.
Jij zult me Tom noemen, niet waar?"
"Ja."
Daarop begon Tom iets op de lei te krabben, dat hij voor het meisje verborg.
Doch zij was er nu vlugger bij en verzocht Tom het te mogen zien.
"Jawel."
"Neen, het is niets; je behoeft het niet te zien."
"Jawel, ik moet het zien.
Och toe, als je blieft."
"Ja, maar zul je het niet over vertellen?"
"Neen, zeker niet.
Op mijn woord van eer niet."
"Zul je het niemand vertellen, zoolang als je leeft?"
"Neen, ik zal het niemand vertellen.
Laat me nou kijken."
"Och, je moogt het niet zien." "Nu je me zóó behandelt, _wil_ ik het zien, Tom,"--en zij legde haar handje vlak op het zijne, waarop eene kleine schermutseling ontstond.
Tom deed alsof hij in ernst weerstand bood, maar liet zijne hand van lieverlede glippen, totdat deze woorden openbaar werden: "Ik heb u lief."
"O, ondeugende jongen."
En zij gaf hem een lief, klein klapje op de hand, bloosde en keek toch verheugd.
Op datzelfde oogenblik voelde de knaap zich door iemand langzaam bij de ooren pakken en met kracht ophijschen.
In die houding werd hij door het lokaal gedragen en, onder de brandende pijn van het gemeesmuil der geheele school, op zijn eigen plaats neergezet.
Toen bleef de meester gedurende een paar vreeselijke minuten vóór hem staan, en verhuisde eindelijk weder zonder een woord te spreken naar zijn troon.
En Tom, ofschoon zijn ooren suisden, juichte in zijn hart.
Toen de school tot rust was gekomen, deed Tom eene oprechte poging om te leeren, maar de verwarring in zijn hoofd was te groot.
Op zijn beurt nam hij deel aan de leesles en brabbelde verschrikkelijk; daarna aan de aardrijkskundige les en maakte van meren bergen, van bergen rivieren en van rivieren landen, totdat de aarde weer een chaos geworden was; eindelijk ook aan de spel-les, maar daarvan kon hij niets maken en zóó verspeelde hij zijn onderscheidingsteeken, dat hij met zooveel trots maanden lang had gedragen.
HOOFDSTUK VII.
Hoe meer Tom zijn best deed on zijne gedachten bij zijn boek te houden, des te meer dwaalden zij af, totdat hij het ten laatste zuchtende en gapende opgaf.
Het was hem alsof de middag-vacantie nooit zou komen. 't Was doodstil.
De atmosfeer waarin hij ademde, scheen den eeuwigen slaap ingesluimerd te zijn.
't Was de heetste van al de heete zomerdagen, en het gebrom van vijf en twintig studeerende scholieren had een even slaapwekkenden invloed als het gegons van een bijenzwerm.
In de verte, in den glans van den zonneschijn, verhieven zich door een lichten, doorschijnenden sluier van warmen zomerdamp, dien de afstand met purper had getint, de groene heuvelen van Cardiff.
Een enkele vogel zweefde op trage vleugelen hoog in de lucht, en verder was er geen levend wezen te zien, behalve eenige koeien en ook die waren ingedommeld.
Tom snakte naar vrijheid en naar iets dat hem genoeg belangstelling inboezemde on de vervelende uren door te worstelen.
Hij liet zijne hand in zijn zak glijden en een gloed van dankbaarheid, welke zich, zonder dat hij er zich zelf van bewust was, in een gebed uitte, overtoog zijn omhooggekeerd gelaat.
Daar kwam tersluiks de percussiedoos voor den dag.
Hij liet een schallebijter los en zette dien op de lage, platte lessenaar.
Het beestje was niet minder erkentelijk dan Tom, doch zijne blijdschap bleek wat voorbarig te zijn geweest, want toen het dankbaar pogingen deed om te ontkomen, legde Tom het, met behulp van een speld, op den rug en dwong het een anderen weg te nemen.
Tom had zijn boezemvriend naast zich, die onder hetzelfde leed gebukt ging als zijn makker en, vol vreugde over de afleiding, oogenblikkelijk een warme belangstelling in deze vermakelijkheid aan den dag legde.
Die boezemvriend was Joe Harper.
De beide jongens waren de gansche week door verklaarde vrienden, maar 's Zaterdags meestal geslagen vijanden.
Joe nam een speld uit de panden van zijn buisje en begon de behulpzame hand te bieden om het diertje mores te leeren.
Het spel werd terstond hoogst belangwekkend.
Spoedig verklaarde Tom, dat zij met elkaar in botsing kwamen en daardoor geen van beiden iets aan den schallebijter hadden.
Hij nam Joe's lei en trok een lijn op de lessenaar van boven naar beneden. "Nu," zeide hij, "zoolang hij op uw grondgebied blijft, moogt gij hem prikken, en ik zal er mij niet mede bemoeien, maar als hij aan mijne zijde komt, moet ge hem met vrede laten, zoolang ik hem beletten kan de grenzen over te trekken."
"Best! Vooruit maar;--laat hem los."
De schallebijter ontsnapte Tom en stak de evenachtslijn over.
Na een tijdlang door Joe geplaagd te zijn liep hij weg en ging naar Tom.
Dit veranderen van grondgebied duurde een geruimen tijd voort.
Terwijl de eene jongen het beest met hart en ziel kwelde, keek de andere met een even groote belangstelling toe, en de beide hoofden bogen zich te zamen over de lei en beide zielen gingen gansch en al in de pret op.
Eindelijk scheen de fortuin ten gunste van Joe te keeren en bij hem te blijven.
De schallebijter deed wat hij kon om los te komen en werd bijna even opgewonden en angstig als de knapen zelven. Juist toen hij op het punt stond van de klauwen van Joe te ontsnappen en Tom's vingers alweder jeukten om hem in zijne macht te krijgen, versperde de eerste hem met zijne speld den weg tot zijn grondgebied.
Tom kon het niet langer uithouden.
De verleiding was te groot.
Hij stak zijne hand uit en kwam met zijne speld over zijne grenzen.
Joe werd boos en zeide:
"Tom, laat hem aan zijn lot over." "Ik wou hem alleen maar een beetje helpen, Joe."
"Neen, dat is niet eerlijk; laat hem aan zijn lot over."
"Pas op of ik ga hem helpen zoo hard als ik wil."
"Tom, laat hem met rust, zeg ik je."
"Ik doe het niet."
"Je zult;--hij is op mijn grondgebied."
"Hoor eens, Joe Harper, wien behoort hij toe?"
"Het kan mij niet schelen, wien hij toebehoort; hij is aan mijn kant en je zult hem niet aanraken."
"Wedden, dat ik het toch doe.
't Is mijn schallebijter en ik zal met hem doen wat ik verkies."
Op eens voelde Tom een klap op zijn schouder en Joe een anderen op den zijnen. Twee minuten lang zag men een rookwolk uit de buizen der jongens opgaan en hoorde men de gansche school lachen.
De knapen waren te zeer in hun spel om de stilte te bemerken, die zich over de school had verspreid, even voordat de meester op zijn teenen naar hen toegeslopen en tegen hen over was gaan staan.
Hij had het tooneel op zijn gemak gadegeslagen en daarna de verraderlijke klappen toegebracht.
Toen de school 's middags uitging, vloog Tom naar Becky Thatcher toe en fluisterde haar in 't oor:
"Zet je hoed op en zeg dat je naar huis gaat; en als je den hoek van de straat om zijt, loop dan van de kinderen af, sla de steeg in en keer zoo naar de school terug.
Ik zal den anderen kant gaan: dan komen wij elkaar vanzelf tegen."
Daarop verliet Tom de school en voegde zich bij een groep kinderen, die eene andere straat insloegen dan de kameraadjes van Becky.
Heel spoedig kwamen de knaap en het meisje elkaar midden in 't steegje tegen, keerden naar het schoollokaal terug, dat zij nu geheel voor zich hadden.
Zij gingen naast elkander zitten met een lei voor zich. Tom gaf Becky een griffel, stuurde haar hand en riep op deze wijze een wonderbaar huis in het aanzijn.
Doch de teekenwoede duurde niet lang en ze begonnen samen te praten.
Tom was in den derden hemel van geluk en zei:
"Houd je van ratten?"
"Neen, ik heb een hekel aan die dieren."
"Ik ook,--ten minste aan levende.
Maar ik meen doode, die je aan een touwtje over je hoofd kunt laten draaien."
"Neen, ik geef niet veel om ratten, ook niet om doode.
Maar, weet je waar ik van houd?
Van gom kauwen."
"Zoo, ik heb toevallig een paar stukjes bij mij.
Eerst mag jij een beetje kauwen en dan ik weer."
Dat was prettig; ze kauwden beurt om beurt en schommelden met hun beenen onder de bank van pleizier.
"Ben je wel eens in een paardenspel geweest?" vroeg Tom.
"Ja; mijn pa neemt me wel eens mee, als ik zoet ben."
"Ik ben er drie of vier malen geweest. Neen nog meer.
De kerk is geen lor waard in vergelijking met een paardenspel. Daar zie je altijd door wat.
Als ik groot ben, wordt ik clown in een paardenspel."
"Wezenlijk?
Dat zal heerlijk wezen! De clowns zijn immers die mooi aangekleede mannen vol gekleurde spikkeltjes?"
"Ja, en ze krijgen schatten van geld; meestal een dollar daags.
Dat zegt Ben Rogers ten minste.
Zeg eens, Becky, ben je wel eens geëngageerd geweest?"
"Wat is dat?"
"Geëngageerd, om te gaan trouwen."
"Neen."
"Zou je het wel willen?"
"Misschien wel.
Ik weet het niet.
Wat moet je dan doen?" "Doen?
Je zegt eenvoudig tegen een jongen, dat je nooit iemand anders hebben wilt dan hem, nooit, nooit, nooit--en dan geef je hem een zoen.
Iedereen kan het doen."
"Een zoen?
Waarom geef je elkaar een zoen?"
"Wel, weet je--wel--omdat.... ze dat allemaal doen."
"Alle menschen?"
"Ja, alle menschen die van elkaar houden. Weet je nog wel wat ik van morgen op mijn lei geschreven heb?"
"Ja--a."
"Wat was het?"
"Dat zeg ik je niet."
"Dan zal ik het je zeggen."
"Dat is goed,--maar op een anderen keer."
"Neen, nu."
"Neen, nu niet, maar morgen."
"O, als je blieft, nu Becky.
Ik zal het zoo zachtjes zeggen, dat je het bijna niet hooren kunt."
Becky aarzelde en Tom zag het stilzwijgen voor toestemmen aan. Hij sloeg zijn arm om haar middel en fluisterde haar de oude geschiedenis in 't oor, terwijl hij er bijvoegde:
"Nu moet je het mij ook influisteren,--precies hetzelfde."
Zij zweeg een oogenblik en sprak toen: "Keer je gezicht naar den anderen kant, zoodat je mij niet zien kunt, dan zal ik het doen.
Maar je moogt het niemand vertellen.
Beloof je me dat op je woord van eer?" "Ja.
Kom zeg het nu, Becky."
Hij keerde zijn gezicht on.
Zij boog zich schroomvallig naar hem toe, zoo dicht dat hij haar adem onder zijn krulhaar voelde en fluisterde: "Ik--houd--dol--van je."
Toen sprong zij weg en liep on de lessenaar en banken heen en Tom achter haar aan, totdat zij zich eindelijk in een hoek verschanste en haar wit schortje over haar gezichtje trok.
Tom pakte haar om den hals en zei smeekend:
"Nu, Becky, is het klaar behalve de zoen.
Wees daar maar niet bang voor, dat is niets.
Toe, Becky."
En met deze woorden trok hij aan haar boezelaar, totdat deze langzaam naar beneden gleed en zij zich met gloeiende wangen aan de operatie onderwierp.
Tom zoende de roode lipjes en zei:
"Nu is het geheel en al in orde, Becky.
En nu weetje vooreens en voorgoed, dat je van niemand anders dan van mij moogt houden en met niemand dan met mij moogt trouwen; neen, nooit, nooit.
Beloof je dat?"
"Ja, ik zal van niemand anders houden dan van jou, Tom. Maar jij moogt ook met niemand anders trouwen dan met mij."
"Natuurlijk.
Dat spreekt vanzelf.
En nu hoort er ook bij, dat je bij het naar school of naar huis gaan met me wandelt, ten minste als niemand het ziet, en dat bij feestjes jij mij en ik jou kies. Dat doen geëngageerde menschen altijd."
"Dat vind ik heel aardig.
Ik had er nog nooit van gehoord."
"O, het is zoo prettig.
Toen ik met Amy Lawrence..."
De groote oogen van Becky zeiden Tom, dat hij een flater begaan had, en hij hield verlegen op.
"O, Tom! Dus is het niet de eerste keer, dat je geëngageerd bent?"
Het kind begon te schreien, en Tom zeide:
"Och, schrei niet, Becky; ik geef niets meer om haar."
"Ja, dat doe je wel, Tom,--ik weet, dat je het wel doet."
Tom trachtte zijn arm on haar hals te slaan, doch zij duwde hem terug en wendde schreiend haar gelaat naar den muur.
Tom beproefde het, onder het spreken van allerlei vleiende woordjes, nogmaals, maar met hetzelfde gevolg.
Toen werd hij boos en rende met groote stappen de deur uit.
Een poosje bleef hij met een onrustig hart buiten staan, wierp nu en dan een blik naar de deur, in de hoop dat zij berouw krijgen en naar hem toe zou komen, maar zij kwam niet.
Toen begon hij te denken, of hij ook ongelijk kon hebben.
Het was een harde strijd on de eerste pogingen tot toenadering te doen, doch hij vermande zich en trad de school binnen.
Zij stond nog in denzelfden hoek, snikkende, met haar gelaat tegen den muur.
Diep ontroerd ging Tom naar haar toe en bleef een oogenblik voor haar staan, zonder eigenlijk te weten wat hij zeggen moest.
Toen sprak hij aarzelend:
"Becky--ik--ik geef om niemand dan om jou."
Geen antwoord;--niets dan snikken.
"Becky, waarom spreek je niet?"
Hevige snikken.
Tom haalde zijn grootste schat voor den dag, een koperen knop van een schelkoord, hield haar dien voor en zeide: "Becky, die is voor jou; neem hem, als je blieft."
Zij smeet het geschenk op den grond.
Toen stapte Tom de deur uit en ijlde naar buiten, naar de heuvelen, om dien dag niet meer naar school terug te keeren.
Nauwelijks was hij verdwenen, of Becky gevoelde berouw.
Zij liep naar de deur, doch Tom was niet meer in het gezicht.
Zij ijlden over de speelplaats: ook daar was hij niet.
Toen gilde zij: "Tom!
Tom! kom terug."
Zij luisterde aandachtig, doch er kwam geen antwoord; zij was met de stilte en het gevoel van verlatenheid alleen.
Er schoot haar niets over dan te gaan zitten, opnieuw te schreien en zich zelfverwijten te doen.
Daarbij moest zij haar verdriet voor de langzamerhand weer bijeenkomende schoolkinderen verbergen en het kruis opnemen van een langen, drukkend warmen achtermiddag in de school te zitten, zonder iemand te hebben, voor wien zij haar hart kon uitstorten.
HOOFDSTUK VIII.
Tom sloop voort door straten en stegen, totdat hij uit het vaarwater der terugkeerende schooljeugd was, en gaf zich toen aan zijne sombere gemoedsstemming over.
Hij stak een paar malen met een schuitje een smal strookje der rivier over, omdat er onder de jeugd eene overlevering bestond, dat het oversteken van water voor vervolging bewaart.
Een half uur later was hij achter het huis van de weduwe Douglas, dat op Cardiff Hill stond, verdwenen, en het schoolgebouw was nauwelijks meer in de vallei achter hem te onderkennen. Hij trad een dicht woud binnen, kroop door struiken en ongebaande wegen voort, totdat hij het midden bereikt had, waar hij zich op een mosachtig plekje onder een breedgetakten eik nederzette.
Er was geen zuchtje in de lucht; de drukkende middaghitte, scheen zelfs de zingende vogels tot rust gebracht te hebben.
De natuur lag in een staat van bewusteloosheid, welke door geen geluid werd verbroken, dan bijwijlen door het verwijderd gehamer van den boomspecht en dit scheen de alles doordringende stilte nog stiller en de eenzaamheid nog eenzamer te maken.
De ziel van Tom was erg bedroefd en zijne gevoelens waren in volkomen overeenstemming met het hem omringend tooneel.
Met de ellebogen op de knieën gesteund en de handen onder de kin, bleef hij in gepeins verzonken zitten.
De aarde scheen hem op zijn best een tranendal en hij benijdde bijna Jimmy Hodges, die daaruit was verlost.
Het moest zoo vreedzaam wezen, dacht hij, on voor eeuwig in droomen verzonken onder de aarde te liggen, terwijl de wind door de boomen ruischt en het gras en de bloemen kuste, en er niets meer was om zich over te kwellen en te bedroeven.
Indien hij slechts een goed getuigenis van de zondagsschool kon mede krijgen, zou hij volgaarne willen optrekken en met dit leven niets meer te maken hebben.
En wat nu dit meisje betreft,--wat had hij gedaan?
Niets.
Hij had het goed met haar voorgehad en was als een hond behandeld, ja, als een hond.
Eens zou het haar berouwen, wellicht wanneer het te laat was.
O, indien hij slechts _tijdelijk_ mocht sterven.
Doch het veerkrachtig gemoed der jeugd blijft niet lang in een kunstmatig opgeschroefden staat van droefheid en moedeloosheid.
Weldra werd Tom onmerkbaar tot de bemoeiingen van dit leven teruggevoerd.
Als hij de wereld eens den rug toekeerde en geheimzinnig verdween?
Als hij eens heenging--ver,--ver weg, in onbekende landen over de zee--en nooit terugkwam?
Hoe zou zij zich dan wel gevoelen?
Het denkbeeld van clown te worden kwam hem ook weder voor den geest, doch alleen om hem met afschuw te vervullen.
Want, was het zich moeten bezighouden met grappen en kluchten en met gouden sterretjes bezaaide tricots niet eene beleediging voor een geest, die omhooggestegen was naar het onbestemde, verheven rijk van het onbegrijpelijke.
Neen, hij zou soldaat worden, en na jaren en jaren van krijg voeren, het strijden moe, met roem beladen wederkeeren.
Neen, nog beter; hij zou zich bij de Indianen en buffeljagers voegen en het oorlogspad betreden in de bergen, in de onmetelijke, ongebaande vlakten van het verre Westen en later terugkeeren als een groot opperhoofd, getooid met schitterende vederen en afzichtelijk met verf besmeerd--en hij zou op een zomerschen sabbatmorgen met eene hooge borst de zondagsschool binnentreden en daar een krijgsgeschreeuw aanheffen, dat zijne makkers het bloed in de aderen deed stollen en hen doen verteren van jaloezie.
Ook dat niet; er was iets nog grootscher dan dit.
Hij zou zeeroover worden.
Ja, dat was het! _Nu_ lag de toekomst duidelijk voor hem, schitterend van ondenkbare pracht.
Zijn naam zou de aarde vervullen en de volkeren doen beven.
Hoe roemrijk zou hij de woedende zeeën ploegen met zijn snelvarend, zwart gekleurd roofschip, "De Geest van den Storm," welks schrikaanjagende vlag grimmig van de voorplecht zou wapperen.
En wanneer hij het toppunt van roem had bereikt, zou hij op eens in het oude stadje terugkomen en de kerk binnen stappen met een door storm en onweer gebruinde huid, in een zwartfluweelen wambuis en wijde broek, met hooge kaplaarzen, donkerroode sjerp en met zware pistolen gevulden gordel en een in misdaad geroesten hartsvanger aan de zijde. En zijn hoofd zou bedekt zijn met een diep in de oogen gedrukten hoed, met een wuivenden vederbos getooid, en in de hand zou hij dragen zijn ontplooide banier, die met een schedel en gekruiste doodsbeenderen beschilderd zou zijn, en met namelooze verrukking zouden zijne ooren het gefluister vernemen: "Dit is Tom Sawyer, de zeeroover, de schrik der Spaansche zee!"
Ja, zijn plan stond vast, zijn loopbaan was aangewezen.
Hij zou van huis wegloopen en zoo spoedig mogelijk zijn nieuw beroep ter hand nemen, hij zou morgen vertrekken en daarom oogenblikkelijk met het maken van de noodige toebereidselen aanvangen en zijne bezittingen bijeenverzamelen.
Te dien einde liep hij naar een verrotte houtmijt, welke in de nabijheid stond en begon die met zijn mes aan de eene zijde te ondergraven.
Spoedig stootte hij op een stuk hout dat hol klonk, legde zijn hand daarop en sprak met nadruk het volgende tooverformulier uit:
"Wat nog niet hier is, kome! Wat hier is blijve!"
Toen schraapte hij de aarde weg en er kwam een steen voor den dag.
Deze werd weggenomen en daar vertoonde zich een keurig schatkamertje, welks bodem en zijwanden van opeengehoopte steentjes gemaakt waren en waarin een knikker lag.
Verbaasd staarde Tom den knikker aan.
Hij krabde het hoofd en zeide: "Wel, is het mogelijk!"
Toen duwde hij den knikker gemelijk weg en bleef in gedachten verzonken staan.--Wat was er gebeurd?
De zaak was deze: Tom bemerkte, dat hij zich in iets, hetgeen hij en zijne makkers steeds als eene onfeilbare zekerheid hadden beschouwd, bedrogen had.
Hij geloofde dat, wanneer een knikker met de noodige bezweringen werd begraven en dan een dag of veertien rustig in den schoot der aarde gelaten en daarna met de tooverwoorden die hij juist had uitgesproken, weer opgegraven werd, men al de knikkers, die men ooit verloren had, daar in dien tusschentijd bijeengekomen zou vinden, hoe wijd zij ook over de wereld verspreid mochten zijn.
Tom's vertrouwen in dit bijgeloof was tot op zijn fondamenten geschokt.
Hij had menigmaal gehoord, dat deze proef gelukt, maar nooit dat zij mislukt was.
Het kwam niet in hem op, dat hij het verscheidene malen te voren beproefd had, maar dat hij de plaats, waar hij de knikkers had verborgen, nooit had kunnen vinden.
Hij dacht zich half suf over de zaak en kwam eindelijk tot het besluit, dat er een heks tusschenbeide was gekomen, die de betoovering verbroken had.
Toch wilde hij zich op dit punt overtuigen en zocht, totdat hij een klein zanderig plekje met een trechtervormig indruksel gevonden had.
Hij legde zich naast dat plekje op den grond, met den mond vlak op het indruksel en riep:
"Kevertje, kevertje, zeg mij wat ik weten moet!"
Het zand begon te werken en voor een oogenblik kwam er een zwart kevertje voor den dag, dat echter spoedig doodelijk verschrikt wegholde.
"Hij zegt niets!
Dus was het een toovenaar, die het gedaan heeft.
Ik dacht het wel."
Tom wist wel hoe weinig het baatte tegen heksen te strijden en gaf het plan ontmoedigd op.
Doch daar schoot hem in de gedachten, dat hij den knikker, dien hij juist had weggeworpen, toch wel gaarne terug zou hebben, en ging hem dus geduldig zoeken.
Helaas! hij kon hem niet meer vinden. Toen keerde hij naar zijn schatkamer terug en zette zich behoedzaam neder in dezelfde houding, als toen hij den knikker had weggeduwd.
Daarop nam hij een anderen knikker uit den zak, slingerde dien eveneens weg en riep: "Broeder, ga uw broeder halen!"
Hij zag waar de knikker zou stilhouden en ging derwaarts om hem na te kijken.
Doch het speeltuig was niet ver genoeg of te ver gerold; dus wendde hij een tweede poging aan.
Deze laatste werd met een goeden uitslag bekroond, want de beide knikkers lagen omtrent een duim van elkaar af.
Juist op dat oogenblik verhief zich door het groene gewelf des wouds het geschal van een tinnen trompet.
In een oogenblik had Tom buis en broek uitgetrokken, van zijne bretels een gordel gemaakt, eenige takken achter de mijt bijeen vergaard, een ruwen pijl, een boog, een houten zwaard en een trompet voor den dag gehaald en was, met deze zaken beladen, blootbeens en in een fladderend hemd weggeijld.
Onder een grooten olmboom hield hij stil, beantwoordde het trompetgeschal en begon op zijne teenen loopende, omzichtig in alle richtingen rond te kijken.
Toen riep hij zacht tot een denkbeeldigen makker:
"Halt, grappenmaker!
Houd u schuil, tot ik blaas."
Daar verscheen Joe Harper, even luchtig gekleed en zwaar gewapend als Tom.
Deze riep: "Halt!
Wie komt hier in de wouden van Sherwood zonder vrijgeleide?"
"Guy van Guisborne heeft niemands vrijgeleide noodig.
Wie zijt gij, dat ...?"
"Dat gij dus durft spreken," vulde Tom aan, want de knapen waren bezig eene plaats uit een boek op te zeggen.
"Wie zijt gij, dat ge dus durft spreken?"
"Ik?
Wel, ik ben Robin Hood, zooals uw schavuitengeraamte spoedig zal bemerken."
"Dan zijt gij waarlijk de beruchte bandiet!
Zeer aangenaam zal het mij zijn met u over den vrijen doortocht door deze wouden te twisten."
"Pas op!"
Zij trokken hunne houten zwaarden, wierpen hunne andere wapenen op den grond en begonnen een ernstig en bedaard tweegevecht.
"Kom," zeide Tom, "als gij goed slaags zijt geraakt, zet het dan met kracht door."
En zij zetten het met kracht door, totdat zij hijgden en zweetten van inspanning.
Eindelijk zeide Tom: "Val! val!
Waarom val je niet?"
"Ik doe het niet. Waarom val je zelf niet?
Je bent er het ergste aan toe."
"Wel, dat behoort zoo niet. _Ik_ kan niet vallen.
Dat staat niet in het boek.
Het boek zegt: "'Toen viel hij Guy van Guisborne van achteren aan en sloeg hem neder.'
Nu moet gij u omkeeren en mij u in den rug laten treffen."
Tegen dit gezag viel niet te twisten en Joe keerde zich om, ontving den slag en viel. "Nu," zeide hij, toen hij weder opstond, "Nu moet gij mij u laten doodmaken; dat is eerlijk."
"Wel, dat kan ik niet doen. Dat staat niet in het boek."
"Zoo, dat is gemeen."
"Hoor eens, Joe, je moogt Tuck de monnik of Muck de zoon van den molenaar zijn en mij met een knuppel afrossen, of ik zal de Sherif van Nottingham zijn en jij Robin Hood, dan zul je mij doodmaken."
Dit werd goedgekeurd en deze tafereelen uit het boek werden vertoond.
Toen werd Tom weder Robin Hood en de verraderlijke non liet hem doodbloeden door zijne wond te verwaarloozen.
Joe, die een geheele bende roovers voorstelde, trok hem onder het aanheffen van klaagliederen voort, legde hem zijn boog in de zwakke handen en Tom zeide: "Waar deze pijl zal vallen, begraaf daar den armen Robin Hood onder den groenen boom."
Toen werd de pijl afgeschoten en Robin Hood viel op den rug en zou gestorven zijn, indien hij niet op een brandnetel terechtgekomen en voor een lijk wat al te vlug opgesprongen was.
Daarop kleedden de knapen zich weder aan, borgen hunne zonderlinge wapenrusting weder op en gingen naar huis, vol spijt dat zij geene wezenlijke roovers waren, terwijl zij zich verbaasd afvraagden, in welk opzicht toch de moderne beschaving het verlies van de roovers vergoedde.
Het eindresultaat was, dat zij verklaarden liever een jaar lang bandieten in de wouden van Sherwood, dan voor altijd President van de Vereenigde Staten te willen zijn.
HOOFDSTUK IX.
Tom en Sid werden dien avond als gewoonlijk on halftien naar bed gezonden.
Ze zeiden hun avondgebed op en Sid was spoedig in een zoeten slaap verzonken.
Tom lag met koortsachtig ongeduld het middernachtelijk uur af te wachten.
Toen hij dacht, dat de dag wel haast aan den hemel moest zijn, hoorde hij het tien uren slaan.
Dat was wanhopig.
Hij was zoo zenuwachtig, dat ware hij niet bang geweest Sid wakker te maken, hij grooten lust gehad zou hebben met de voeten te gaan stampen.
Doch hij bleef rustig liggen en staarde in de duisternis.
Eerst was het akelig stil.
Toen scheen het, dat de angstige stilte door nauw merkbare geluiden afgebroken werd.
De klok begon door haar getik zijn aandacht te trekken.
Het oude kabinet ging geheimzinnig aan 't kraken.
Ook de trappen lieten een flauw gekrikkrak hooren.
Blijkbaar waarden er geesten rond.
Uit tante Polly's kamer werd een geregeld, half onderdrukt gesnork vernomen.
En nu begon het eentonig gepiep van den krekel, dien geen menschelijk vernuft kan doen verstommen.
Bij dit alles kwam nog het spookachtig getik van een houtworm in het beschot bij het hoofdeinde van Toms bed, dat hem deed sidderen. Immers, het beteekende dat iemands dagen waren geteld.
En dan nog werd door den adem van de nachtkoelte het geluid voortgedragen van een verwijderden hond, dat uit de verte door een nog droeviger gejank beantwoord werd.
Tom stierf duizend dooden.
Eindelijk scheen het alsof de tijd niet meer was en de eeuwigheid een aanvang had genomen.
Ondanks zichzelven begon hij in te sluimeren; de klok sloeg elf uren, maar hij hoorde het niet.
Op eens vermengde zich onder zijne verwarde droomen een doodsomber kattengekrol, dat door het openschuiven van des buurmans raam verstoord werd.
Een geschreeuw van: "Voort, duivelsche kat!" en het rinkelen van een leege flesch, die tegen den muur van tantes houtschuur geslingerd werd, maakte hem klaar wakker, en in een oogwenk was hij gekleed en uit het raam en kroop op handen en voeten langs het dak.
Voorzichtig miauwde hij nog een paar malen, sprong toen op het dak van de schuur en van daar op den grond.
Daar stond Huckleberry Finn met zijne doode kat.
De jongens maakten zich weg en verdwenen in de duisternis.
Een half uur later doorwaadden zij het lange gras van het kerkhof.
De doodouderwetsche godsakker lag op een heuvel, omtrent anderhalve mijl van het stadje verwijderd.
Hij was omrasterd door een vervallen houten hek, dat op sommige plaatsen binnenwaarts, op andere buitenwaarts leunde, maar nergens rechtop stond.
Onkruid en gras groeiden er in milden overvloed.
Al de grafplaatsen waren verzakt; geen enkele zerk was er te zien; ronde wormstekige naamborden waggelden over de graven, alsof zij naar een steun zochten, dien zij nergens vonden.
Eens had er op gestaan: "Ter gedachtenis van die of die," maar die woorden waren thans bij de meeste, zelfs op klaarlichten dag, onleesbaar.
De wind ruischte zachtjes door de boomtoppen en Tom meende in dat geluid de geesten der afgestorvenen te hooren, die zich beklaagden, dat zij in hun rust gestoord werden.
De jongens spraken weinig en alleen op fluisterenden toon, want de tijd, de plaats en de aangrijpende plechtigheid en stilte joegen hen vrees aan.
Zij vonden het versch gedolven graf, dat zij zochten, onder drie groote olmboomen, die op een paar voet afstands van die plek een klein boschje vormden.
Daar bleven zij een (naar het hun scheen) ontzettend langen tijd wachten.
Het zuchten van den nachtuil was het eenige geluid, wat de doodelijke stilte verbrak.
Duizenden akelige gedachten hoopten zich in Toms brein opeen, waar hij ten laatste lucht moest geven.
"Hucky," zeide hij angstig, "denk je, dat de doode menschen het prettig vinden, dat wij hier zijn?"
Huckleberry fluisterde: "Ik wou, dat ik het wist. 't Is akelig stil, vind je niet?"
"Ja."
Er volgde een lange pauze, gedurende welke zij dit onderwerp in hun binnenste bepeinsden.
Eindelijk zei Tom nauw hoorbaar: "Denk je, Huck, dat Hoss Williams ons hoort praten?"
"Natuurlijk,--ten minste zijn geest."
Na eene pauze zeide Tom weer:
"Ik wou, dat ik gezeid had, mijnheer Williams; maar ik bedoelde geen kwaad.
Iedereen noemt hem Hoss."
"Een mensch kan anders niet te beleefd zijn, als hij over doode menschen spreekt, Tom."
Dit antwoord was niet opwekkend en het gesprek begon weder te kwijnen.
Op eens greep Tom zijn kameraad bij den arm en zeide: "St!"
"Wat is er, Tom?"
En de twee klemden zich met kloppende harten aan elkaar vast.
"St!
Daar is het weer.
Hoor je het niet?"
"Wat?"
"Daar,--hoor je het nu?"
"O hemel, Tom, daar komen zij.
Wat zullen wij doen!"
"Dat weet ik niet.
Denk je, dat ze ons zullen zien?"
"O, Tom, zij zien in het donker als katten.
Ik wou, dat ik nooit gekomen was."
"O, wees niet bang; ik geloof niet, dat ze ons zullen plagen.
Wij doen geen kwaad.
Als wij ons doodstil houden, zullen ze misschien niet op ons letten."
"Ik zal mijn best doen, Tom; maar o hemel, ik beef als een riet!"
"Luister!"
De jongens hielden hunne hoofden bij elkaar en haalden ternauwernood adem.
Een bedekt geluid van stemmen werd van het andere eind van het kerkhof vernomen.
"Kijk, kijk! daar!" fluisterde Tom.
"Wat is dat?" "Het is duivelsvuur, Tom!
Het is vreeselijk!"
Door de duisternis heen werden nu eenige figuren zichtbaar, die een ouderwetsche lantaarn been en weer bewogen, welke den grond met ontelbare lichtspranken bezaaide.
Sidderend fluisterde Huckleberry: "Het zijn de duivels, dat is zeker.
Drie! O God.
Tom! het is met ons gedaan.
Kun je bidden?"
"Ik zal het probeeren; wees maar niet bang.
Zij zullen ons geen kwaad doen.
Ik ga plat op den grond liggen slapen.
Ik ..." "Ik ..."
"Wat is er, Huck."
"Het zijn duivels in menschengedaante!
Een van hen ten minste heeft de stem van Muff Potter!"
"'t Is toch niet waar?"
"Wedden van wel.
Blijf zoo stil als een muis liggen. Beweeg je niet.
Hij ziet niet scherp genoeg on ons te ontdekken.
Zeker dronken, zooals gewoonlijk,--dat gemeene oude vloekbeest!"
"Goed, ik zal mij niet bewegen. Nu houden zij stil.
Zij kunnen het niet vinden. Daar komen ze weer.
Nu zijn ze warm.
Nu weer koud.
Alweer warm. Zij branden zich.
En nu gaan ze er recht op af. Zeg eens, Huck, ik herken nog een stem. 't Is Injun Joe."
Het gefluister hield op; de drie mannen hadden het graf bereikt en stonden op een paar voet afstands van de schuilplaats der jongens.
"Hier is het," zeide de derde stem, en de persoon, aan wien deze toebehoorde, hield de lantaarn op en liet het gelaat van den jongen dokter Robinson zien.
Potter en Injun Joe droegen een burrie, waarop een touw en een paar schoppen lagen.
Ze legden hun last neder en begonnen het graf open te maken.
De dokter plaatste de lantaarn aan 't boveneind van de kuil en zette zich met den rug tegen een der olmboomen.
Hij was zoo dicht bij de jongens, dat hij hen had kunnen aanraken.
"Maak haast, mannen!" zeide hij met gedempte stem. "De maan kan elk oogenblik opkomen."
De gravers bromden ten antwoord iets tusschen de tanden en gingen met delven voort.
Een tijdlang werd er geen ander geluid gehoord dan het eentonig gekras der spaden, die hare vracht zand en aarde opwierpen.
Eindelijk stootte een der schoppen met een doffen hollen klank op de doodkist en een minuut daarna hadden de mannen haar uit den kuil geheschen en op den grond gezet.
Zij lichtten er met hun spaden het deksel af, namen het lijk er uit en wierpen dat met ruwe hand op den grond.
Juist kwam de maan tusschen de wolken te voorschijn en wierp haar schijnsel op het loodkleurig gelaat.
De draagbaar werd gereedgemaakt, het lijk er op gelegd, met een deken overdekt en met het touw vastgebonden.
Potter haalde een groot snoeimes voor den dag en sneed het er bij hangend eind touw af, zeggende: "Ziezoo, het vervloekte werk is gedaan, mijnheer de viller! En nu dadelijk vijf dollars, of het lijk blijft hier."
"Dat zeg ik ook!" zeide Injun Joe.
"Wat beteekent dit?" zeide de dokter. "Je hebt gedwongen, dat ik jelui vooruit zou betalen, en ik heb je betaald."
"Vijf jaar geleden heb je me op een avond uit je vaders keuken weggejaagd, toen ik om een stuk brood kwam vragen, en zei je dat ik nergens voor deugde. En ik zwoer, dat ik het je betaald zou zetten, al was het over honderd jaar; en toen liet je vader me als een bedelaar in de gevangenis stoppen.
Denk je dat ik dat vergeten ben.
Het bloed der Injuns stroomt me niet voor niets door de aderen.
Nu heb ik je, en nu zullen we eens afrekenen, hoor je."
Hij balde de vuist en hield die dreigend den dokter voor het gezicht.
Maar deze pakte op eens den booswicht bij den kraag en wierp hem op den grond, Potter hief zijn mes op en zeide:
"Je zult mijn kameraad niet slaan!" In een oogenblik was hij met den dokter handgemeen en de twee mannen vochten met kracht en geweld, terwijl zij het gras vertrapten en den grond met hunne hielen openscheurden.
Injun Joe sprong op met vlammende oogen, greep Potters mes en kroop als een kat, loerende op haar prooi, om de strijdenden heen.
Opeens rukte de dokter zich los, vatte een der zware planken van Williams graf en velde er Potter mede ter aarde. Toen nam de kleurling zijne kans waar en dreef den jongen man het mes tot aan het heft in de borst.
Deze waggelde, viel op Potter neder en overstroomde dien met zijn bloed. Te gelijker tijd onttrok een wolkenfloers dit vreeselijk tooneel aan 't gezicht en de jongens ijlden in de duisternis weg.
Toen de maan weer voor den dag kwam, stond Injun Joe over de twee gestalten heengebogen en aanschouwde die aandachtig.
De dokter mompelde eenige onsamenhangende woorden, gaf een paar snikken en bleef toen roerloos liggen."
"Die schuld is, Godv..., vereffend!" riep de kleurling uit. Vervolgens plunderde hij het lijk, stak het noodlottige mes in Potters open rechterhand en zette zich toen op de ledige doodkist neder.
Drie--vier--vijf minuten gingen voorbij en Potter begon zich te bewegen en te kreunen.
Hij klemde het mes, dat hij in de hand had, vast, hief het in de hoogte, keek er naar en liet het vol huivering vallen.
Toen richtte hij zich op, wierp het lijk van zich af, en staarde het met verglaasde oogen aan en keek verward in het rond.
Zijne oogen ontmoetten die van Joe.
"God, wat is dit Joe?" zeide hij.
"Het is een gemeene geschiedenis," zeide Joe, met een kalm gelaat.
"Waarom heb je het gedaan?" "Ik?--Ik heb het niet gedaan."
"Kijk eens om je heen!
Dat laat zich niet loochenen."
Potter beefde en werd doodsbleek.
"Ik dacht dat ik nuchteren geworden was.
Ik had van nacht niet moeten drinken, maar ik voel het nog in mijn hoofd,--nog erger dan toen wij hierheen gingen.
Ik ben heelemaal in de war, ik kan mij er nauwlijks iets van herinneren.
Zeg eens eerlijk, Joe, oude jongen, heb ik het gedaan? Het was mijne bedoeling niet.
Zeg eens, hoe ik het gedaan heb, Joe!--O 't is ontzettend, zoo'n jonge beste man!"
"Wel, jelui vocht samen en hij sloeg je met een plank en je viel plat op den grond en toen stond je waggelend op en greep het mes, en toen hij je nog een slag wou geven, stak je het hem door 't lijf, en daar heb jelui tot nou toe, zoo dood als pieren, gelegen." "O, ik wist niet wat ik deed.
Ik wil op dezen oogenblik sterven, als ik het wist. Het is alles de schuld van de jenever en de opgewondenheid, geloof ik.
Ik heb nog nooit in mijn leven een wapen gebruikt, Joe.
Gevochten heb ik wel, maar nooit met wapenen, dat zal iedereen moeten zeggen.
Joe, vertel het aan niemand.
Beloof je me, dat je het nooit vertellen zult, Joe?
Ik ben altijd voor je in de bres gesprongen, dat weet je.
Zul je het nooit zeggen, Joe?"
En de arme man viel voor den verstokten moordenaar op de knieën en wrong smeekend de handen.
"Neen, je hebt altijd als een eerlijk man met mij gehandeld, Muff Potter, en ik zal je met gelijke munt betalen. Me dunkt, mooier kan ik het niet zeggen."
"O, Joe, je bent een engel.
Ik zal er je voor zegenen, zoolang ik leef."
En Potter begon te schreien.
"Kom, schei maar uit," zei Joe, "'t Is nouw geen tijd om te janken.
Ga jij dezen kant uit, dan zal ik den anderen weg gaan.
Voort nu en laat geen spoor van je achter!"
Potter liep weg op een draf, die weldra in een hollenden pas overging. De kleurling stond hem na te kijken en mompelde:
"Als hij maar zoo duizelig van den val en zoo dronken van den brandewijn is, als hij er uitziet, zal hij niet aan het mes denken, totdat hij te ver weg en te bang is on naar eene plaats als deze alleen terug te keeren. Dat kuiken!"
Een paar minuten later was de maan de eenige, die het in de deken gewikkelde lijk, de deksellooze doodkist en het open graf aanschouwde, en heerschte er weder eene volmaakte stilte op het kerkhof.
HOOFDSTUK X.
De beide knapen ijlden sprakeloos van ontzetting den weg op naar de stad.
Van tijd tot tijd zagen zij angstig om, als vreesden zij achtervolgd te worden.
In elken boomtronk, die zich op den weg verhief, meenden zij een vijand te zien, en dat deed hun den adem inhouden, en telkens wanneer zij een eenzame nabij de stad gelegen hut voorbijrenden, scheen het geblaf der opgeschrikte kettinghonden hunne voeten vleugelen aan te binden.
"Als wij het maar tot de oude looierij kunnen brengen, voordat wij het afleggen," fluisterde Tom, en hijgde bij ieder woord naar adem.
"Ik kan het niet langer uithouden!"
Huckleberry antwoordde met een zwaren zucht en de knapen vestigden hun oogen op het doelwit hunner hoop en spanden alle krachten in on dat te bereiken.
Zij naderden het hoe langer hoe meer, stormden eindelijk hals over hoofd de openstaande deur binnen en vielen dankbaar en uitgeput in de donkere schuilplaats neer.
Langzamerhand bedaarde het kloppen van hun hart en Tom fluisterde: "Huckleberry, wat denk jij, dat er op staat?"
"Als dokter Robinson sterft, loopt het op hangen uit."
"Denk je dat wezenlijk."
"Wel, ik weet het zeker, Tom."
Tom dacht een oogenblik na en zeide: "Wie zal het vertellen?
Wij?"
"Wat verzin je nou!
Verbeeld je, dat er eens iets gebeurde waardoor Injun Joe niet opgehangen werd, dan zou hij ons immers op een goeden dag vermoorden."
"Dat lag ik juist te bedenken, Huck."
"Als iemand het zeggen moet, laat Muff Potter het dan doen indien hij er althans niet te gek of te dronken toe is."
Tom antwoordde niets--en ging voort met denken.
Eindelijk zei hij zachtjes:
"Huck, Muff Potter weet het niet.
Hoe kan hij het vertellen?"
"Waarom weet hij het niet?"
"Omdat hij juist die plank op zijn kop heeft gekregen, toen Injun Joe het deed.
Denk jij, dat hij iets kan gezien hebben?
Denk jij, dat hij iets weet?"
"Bij mijne zolen, dat is waar ook, Tom."
"En bovendien, wie weet of die plank hem niet gedood heeft!"
"Neen, dat geloof ik niet, Tom.
Hij was dronken, dat kon ik wel zien; dronken, net als altijd.
Wel, als Pop zat is, kun je wel een kerk op zijn hoofd laten invallen, zonder dat 't hem deert.
Dat zeit hij zelf.
Zoo is het natuurlijk precies met Muff Potter.
Als de man doodnuchteren geweest was, zou de plank hem wel gemold hebben, maar nu niet."
Na een oogenblik peinzend zeide Tom:
"Hucky, weet je zeker, dat je je mond kunt houden?"
"Tom, wij _moeten_ den mond houden.
Die duivel van een Injun zou er geen been in zien ons als katten te verdrinken, als we van den moord repten en hij niet gehangen werd.
Hoor eens hier, Tom, laat ons elkaar met een eed beloven, dat wij geen woord zullen spreken."
"Dat is goed, Huck; dat zal 't beste zijn.
Zullen wij onze handen opsteken en zweren, dat we...?"
"O, neen, dat is niet voldoende voor zoo iets als dit.
Dat is goed voor wissewasjes, vooral onder jongens, die den boel verklappen zoodra ze nijdig worden; maar bij zoo'n groot ding als dit behoort schrift en--bloed!"
Tom juichte dit denkbeeld van ganscher harte toe.
Er was iets geheimzinnigs en ijzingswekkends in: het nachtelijk uur, de duisternis, de omgeving, alles was er mede in overeenstemming.
Hij raapte een witten, in de maneschijn liggenden tegel op, haalde een stukje rood krijt uit zijn zak en krabbelde, bij het licht van de maneschijn, met moeite de volgende woorden op den tegel: "Hugh Finn en Tom Sawyer zweren, dat zij zullen zwijgen over deze zaak, en verklaren, dat zij liever op de plaats zelve zullen doodvallen dan ooit de waarheid te verklappen."
Huckleberry was verbaasd over de gemakkelijkheid waarmede Tom schreef en over de prachtige woorden.
Hij nam dadelijk een speld uit zijn lompen en wilde zich in den vinger prikken, toen Tom zeide:
"Houd op, doe dat niet!
De speld is van koper; er mocht eens kopergroen aan zijn."
"Wat is kopergroen?"
"Dat is vergif, en als je dat eens insliktet ... Begrijp jij?"
Daarop nam Tom het garen uit een van zijn naalden, en de jongens prikten zich in den duim en drukten er een droppel bloed uit.
Na lang persen gelukte het Tom de voorletters van zijn naam met bloed op den tegel te teekenen, en gebruikte daarbij zijn pink als pen.
Toen wees hij Huckleberry, hoe hij een H en een F moest maken, en hiermede waren de formaliteiten der eedsaflegging voltooid.
Zij begroeven den tegel vlak bij den muur, met de noodige griezelige plechtigheden en onder het spreken van tooverformulieren en beschouwden van nu aan hun geheim als heilig en onschendbaar.
Onderwijl was, zonder dat de knapen het bemerkt hadden eene gedaante door eene opening aan de andere zijde van het vervallen gebouw naar binnen geslopen.
"Tom," fluisterde Huckleberry, "mogen wij het nu nooit verklappen?"
"Neen, natuurlijk niet.
Wat er ook gebeure, wij mogen, er geen woord van spreken, want als wij dat deden, zouden wij dood op den grond vallen,--begrijp je?"
"Ja, dat begrijp ik?"
Zij bleven nog eenige minuten staan fluisteren, toen buiten, omstreeks tien stappen van de plek waar zij stonden, een hond zijn lang, somber gejank aanhief.
De knapen klemden zich doodelijk ontsteld aan elkander vast.
"Wie van ons beiden zou er om koud zijn?" bracht Huckleberry, naar adem snakkende, uit. "Ik weet het niet.
Kijk maar eens door deze scheur in den muur."
"Neen, doe jij het zelf, Tom."
"Ik, ik kan het niet doen, Huck."
"Och, als je blieft, Tom.
Daar begint het weer." "O Hemeltje, wat ben ik blij," fluisterde Tom.
"Ik ken zijn stem: het is Harbisons hond."
De hond begon weder te huilen en weer ontzonk den jongens de moed.
"O wee!
Het is Harbisons hond niet," fluisterde Huckleberry; "kijk nog eens Tom."
Bevende van schrik bracht Tom zijn oog nogmaals voor de opening.
Nauwlijks verstaanbaar fluisterde hij: "O Huck!
Het is een _verdwaalde hond_!" "Gauw, Tom, gauw!
Wien van ons bedoelt hij?" "Huck, ik denk ons allebei."
"O, Tom, het is met ons gedaan.
Waar ik naar toe zal gaan, is niet twijfelachtig.
Ik ben altijd zoo slecht geweest."
"Ik ook.--Dat komt van het uit school blijven en van het ongehoorzaam zijn.
Als ik gewild had, zou ik wel even goed hebben kunnen zijn als Sid,--maar, neen, dat zou ik toch niet, natuurlijk niet.
Breng ik het er nu dezen keer goed af, dan zal ik mijn best doen om voortaan op de zondagsschool op te passen."
En Tom begon aanstalten te maken tot schreien.
"Jij slecht?" en Huckleberry begon ook te schreien.
"Bewaar me, Tom Sawyer, als jij niet een brave jongen bent geweest in vergelijking van mij.
O hemeltje, hemeltje, hemeltje! Ik wou, dat ik de helft van jou kansen had!"
Tom viel hem in de rede en fluisterde:
"Kijk eens, Huck, kijk eens!
Hij staat met zijn rug naar ons toe."
Huckleberry keek verheugd door de opening.
"Sapperloot, het is waar.
Heeft hij altijd zoo gestaan?"
"Ja; maar ik ben zoo gek geweest het niet te zien.
Nu wie zou hij thans op het oog hebben?"
Het gehuil hield op.
Tom splitste de ooren.
"Hè! wat is dat?" fluisterde hij.
"Een geluid als--als het knorren van een varken. Neen, toch niet; er ligt iemand te snorken, Tom."
"Ja, dat is het.--Waar komt het vandaan, Huck?"
"Ik geloof van gindschen kant. Zoo klinkt het ten minste.
Pop slaapt hier wel eens met de varkens, maar zijn gesnork is een heel ander geblaas.
Buitendien geloof ik, dat hij niet meer in de stad durft komen."
De lust tot het zoeken van avonturen ontwaakte weder in het hart der knapen.
"Hucky, durf jij er langs loopen, als ik vooruit ga?"
"Ik heb er niet veel lust in, Tom.
Vooronderstel eens, dat het Injun Joe was!"
Tom stond een oogenblik in tweestrijd, doch de verzoeking werd te sterk en de jongens besloten het te doen met dien verstande, dat zij hunne biezen zouden pakken, als het snorken ophield.
Zoo slopen zij op de teenen, achter elkander, naar het andere einde van het gebouw.
Toen zij zoo wat een pas of vijf van den snorker af waren, trapte Tom op een stok en brak dien met een harden krak.
De man steunde, keerde zich om, en zijn gelaat werd in den maneschijn zichtbaar. Het was Muff Potter.
De knapen waren als versteend blijven staan, toen de man zich bewoog, maar hunne vrees was nu geweken.
Zij slopen naar buiten, langs de vermolmde schutting en hielden daar stil on elkaar "goedendag" te zeggen. Daar klonk weder het somber gehuil door de nachtlucht.
De knapen keken om en zagen den vreemden hond staan, vlak bij de plek waar Potter lag, en het dier hield zijn hemelwaarts gekeerden kop naar den dronkaard gericht.
"O, jéminé, het geldt _hem_!" riepen de knapen in éénen adem uit.
"Hoor eens, Tom; zij zeggen, dat een dag of veertien geleden een hond huilende tegen middernacht langs John Millers huis geloopen heeft, en dat toen een Wipperwil op zijn dak is gaan zitten zingen; en toch is daar niemand gestorven."
"Dat weet ik wel.
Maar is Grace Miller niet verleden Zaterdag in de keuken op het vuur gevallen en heeft zij zich niet schrikkelijk gebrand?"
"Ja, maar zij is niet dood.
En wat sterker is, zij wordt beter."
"'t Kan wel wezen, doch wacht maar; zij is er zoo zeker om koud als Muff Potter.
Dat zeggen de negers althans en die weten al die soort van dingen."
Daarop namen zij peinzend afscheid van elkander.
Toen Tom het raam van zijne slaapkamer insprong, had de dag omtrent voor den nacht plaats gemaakt.
Hij kleedde zich behoedzaam uit en viel in slaap, zich gelukwenschend dat niemand iets van zijn uitstapje bemerkt had.
Maar hij wist niet, dat de zacht snorkende Sid al een uur wakker had gelegen.
Toen Tom ontwaakte, was Sid al verdwenen.
De zon zag er uit alsof zij reeds lang geschenen had en ook de atmosfeer gaf den indruk dat het al laat was.
Verschrikt sprong hij het bed uit.
Waarom was hij niet geroepen,--hij, die anders altijd uit zijn bed getrokken werd?
Dat was een slecht voorteeken.
Binnen vijf minuten was hij gekleed en stapte hij met een loom en slaperig gevoel de trap af.
De familie zat nog rondom de tafel, maar had het ontbijt gebruikt.
Er was geene bestraffende stem, doch er waren oogen, die zich afwendden, en er was iets stils en plechtigs, dat den schuldigen eene rilling door de leden joeg.
Hij ging zitten en trachtte vroolijk te kijken doch dat was echter zwaar werk, want zijn glimlach werd niet beantwoord, zoodat hij eindelijk diep verslagen de oogen op den grond sloeg.
Na het ontbijt nam tante hem onder vier oogen en de hoop dat hij slaag zou krijgen maakte Tom bijkans vroolijk; doch niets van dat alles.
Zijne tante begon te schreien en vroeg hem, hoe het mogelijk was dat hij er behagen in schepte, haar oud hart te breken, en eindigde met hem te zeggen, dat hij maar voort moest gaan met zichzelven ongelukkig te maken en hare grijze haren met kommer ten grave te doen dalen, want dat zij het met hem opgaf.
Dat was erger dan duizend zweepslagen en Tom voelde iets in zijn hart, dat zwaarder te dragen was dan lichamelijk lijden.
Hij schreide, smeekte om vergiffenis, beloofde herhaalde malen beterschap en werd toen weggezonden met het gevoel, dat hij slechts ten halve vergeven en ten halve vertrouwd werd.
Hij verliet de kamer in een staat te ellendig zelfs om wraak jegens Sid te koesteren, zoodat de laatste zich onnoodig achter de tuindeur ging verschuilen.
Neerslachtig en zwaarmoedig drentelde hij naar school en onderging de hem en Joe Harper wegens hun schoolverzuim van den vorigen dag toebedeelde klappen, met het uiterlijk van iemand, wiens hart onder veel zwaarder leed gebukt gaat en die aan zulke beuzelingen afgestorven is.
Vervolgens zette hij zich op zijne plaats neder, met de ellebogen op zijn lessenaar en de handen onder den kin, en tuurden op den blinden muur met dien matten blik, welke van een lijden getuigt, dat zijn toppunt bereikt heeft.
Daar stoot plotseling zijn elleboog tegen een hard voorwerp.
Langzaam en droevig verandert hij van houding en neemt het voorwerp op.
Het was in een papier gewikkeld.
Dit papier wordt ontrold en een lang gerekte zucht ontsnapt zijn borst.
Zijn koperen schelknop staat voor hem!
Dit laatste vedertje brak des kemels rug.
HOOFDSTUK XI.
Vóórdat de klok dien morgen "negen" had geslagen, verspreidde het akelige nieuws zich plotseling door de geheele stad.
Zelfs zonder de toen nog onbekende telegraaf vloog het verhaal, met meer dan telegrafischen spoed, van mond tot mond, van groep tot groep, van huis tot huis. Natuurlijk gaf de schoolmeester vacantie.
De St. Petersburgers zouden niet geweten hebben hoe zij 't met hem hadden, indien hij dat niet gedaan had.
Er was, zoo luidde het gerucht, een bebloed mes vlak bij den vermoorden man gevonden, en dat mes was door iemand herkend als aan Muff Potter toe te behooren.
En, werd er verder verteld, een man, die laat in den nacht op weg was geweest, had om twee uren na middernacht Potter zich aan een beek zien staan wasschen en toen op eens wegsluipen. Al te maal verdachte omstandigheden, vooral het wasschen, dat volstrekt niet tot Potters gewoonte behoorde.
Men wist ook, dat de gansche stad was doorzocht on dezen "moordenaar" op te sporen (het publiek heeft in den regel spoedig de bewijzen bij de hand en het vonnis klaar), maar dat hij nergens te vinden was.
Men had op alle wegen en in allerlei richtingen mannen te paard gezien en de sherif hield zich verzekerd, dat hij vóór den nacht gevat zou zijn.
De geheele stad liep uit naar het kerkhof.
Tom vergat ook voor het oogenblik zijn hartzeer en voegde zich bij den stoet, niet omdat hij niet duizendmaal liever overal elders zou zijn heengegaan, maar omdat eene huiveringwekkende onweerstaanbare betoovering hem voortdreef.
Bij de akelige plaats gekomen, drong hij met zijn klein lichaam door de menigte heen en aanschouwde het afgrijselijk tooneel.
Het was hem alsof er een eeuw was voorbijgegaan, sedert hij daar geweest was.
Op eens werd hij in den arm geknepen.
Hij keerde zich on en zijne oogen ontmoetten die van Huckleberry.
Daarop keken de knapen dadelijk den anderen kant uit en hun hart klopte bij de gedachte, dat iemand dien blik van verstandhouding mocht bemerkt hebben.
Doch iedereen was aan het praten en verdiept in het vreeselijk schouwspel, dat zich voor het oog vertoonde. "Die arme man!
Het is een goede les voor lijkendieven. Muff Potter zal er voor hangen, als ze hem krijgen!"
Dit was zoo ongeveer de loop van het gesprek op het kerkhof en de dominee maakte de opmerking, "dat het een 'Godsoordeel' was en dat des Heeren hand hier kennelijk werd gezien."
Plotseling begon Tom van het hoofd tot de voeten te beven want zijn oog viel op het verstokte gelaat van Injun Joe.
Op dit oogenblik ontstond er eene kleine opschudding onder de menigte en verscheidene menschen riepen: "Daar is hij! daar is hij! Hij komt zelf!"
"Wie?
Wie?" herhaalden twintig stemmen.
"Muff Potter!
Hij wordt tegengehouden. Kijk, hij keert terug!
Laat hem niet wegloopen!"
Een paar mannen, die in de boomen geklommen waren boven Toms hoofd, riepen dat hij volstrekt geen pogingen deed om weg te loopen en dat hij er achterdochtig en verschrikt uitzag.
"Duivelsch onbeschaamd!" zei een der omstanders. "Zeker wou hij eens rustig een kijkje van zijn werk komen nemen en verwachtte geen gezelschap."
De schare maakte nu plaats voor den sherif, die met veel praalvertoon Muff Potter bij den arm leidende, in haar midden ging staan.
De arme man zag er verwilderd uit en zijne oogen verrieden den doodsangst, waarin hij verkeerde.
Toen hij tegenover den verslagene stond, was het alsof hij door eene beroerte getroffen werd; hij verborg zijn gelaat in zijne handen en barstte in tranen uit.
"Ik heb het niet gedaan, vrienden," snikte hij. "Op mijn woord van eer, ik heb het niet gedaan."
"Wie beschuldigt u?" donderde een stem.
Dit schot scheen doel te treffen.
Potter hief het gelaat omhoog en zag met roerende hopeloosheid in het rond.
Toen hij Injun Joe zag, riep hij uit:
"O, Injun Joe! gij beloofdet, dat gij het nooit...."
"Is dat uw mes?" En het bebloed werktuig werd hem door den sherif voorgehouden.
Potter zou op den grond gevallen zijn, indien men hem niet aangegrepen had. Toen sprak hij: "Iets in mijn binnenste zeide mij, dat, als ik niet terugkwam om het te halen...."
Sidderend hield hij op en wuifde met de machtelooze hand, als wilde hij te kennen geven, dat hij zich overwonnen achtte, en zeide: "Zeg het maar, Joe--zeg het maar;--het helpt toch niet meer."
Huckleberry en Tom waren sprakeloos van ontzetting, toen zij den verstokten moordenaar kalm zijne verklaring hoorden afleggen. Zij verwachten elk oogenblik, dat God een bliksemstraal uit den helderen hemel op hem zou doen nederschieten, en verwonderden er zich over, dat die straf zich voortdurend liet wachten.
En toen Injun Joe uitgesproken had en nog levend en gezond voor hen stond, verdween uit hun hart de aandrang om hun eed te breken en het leven van den armen bedrogen gevangene te redden want deze ellendeling, die er zoo goed afkwam, had zich ongetwijfeld aan den duivel verkocht en het zou gevaarlijk wezen zich met het eigendom van een macht als deze in te laten.
"Waarom zijt gij niet weggebleven?
Wat behoefdet gij hier terug te komen?" vroeg een der omstanders.
"Ik, ik kon niet anders," kermde Potter; "ik zou zoo gaarne weggeloopen zijn, maar ik werd naar deze plaats als gedreven."
En hij begon weder te snikken.
Een paar minuten later, bij het gerechtelijk onderzoek, herhaalde Injun Joe met dezelfde kalmte als den eersten keer zijne verklaringen onder eede en de omstandigheid dat hij nu weder niet door den bliksemschicht getroffen werd, versterkte de knapen in hun geloof, dat Joe zich aan den Duivel had verkocht.
Hij werd thans in hunne oogen het vreeselijkste en belangwekkendste wezen, dat zij ooit hadden aanschouwd, en hij boeide hen in zulk eene mate, dat zij hunne oogen niet van hem konden afhouden.
Bij zichzelven besloten zij, on zoodra de gelegenheid zich voordeed, hem des nachts te bespieden, in de hoop dan iets van zijn vreeselijken meester te zien te krijgen.
Injun Joe hielp het lijk van den vermoorde optillen en ten vervoer in den ziekenwagen leggen, en onder de sidderende menigte werd het gemompel gehoord, dat de wond een weinig bloedde.
De jongens dachten, dat deze gelukkige omstandigheid het vermoeden in de juiste richting zou wenden, maar ze werden teleurgesteld, want iemand maakte de opmerking, dat "Muff Potter op drie treden afstands van het lijk gestaan had, toen het gebeurde."
Het vreeselijk geheim en zijn knagend geweten vervolgden Tom van den morgen tot den avond en verstoorden zelfs zijn nachtrust. Op zekeren morgen aan het ontbijt zeide Sid:
"Tom, je woelt tegenwoordig den ganschen nacht door en je praat zoo in je slaap, dat je me uren wakker houdt."
Tom verbleekte en sloeg de oogen neder.
"Dat is een kwaad teeken," zeide tante Polly, ernstig.
"Je hebt toch niets op je geweten, Tom?"
"Niet, dat ik weet," antwoordde de knaap, doch zijne hand beefde zoo, dat hij zijne koffie op het tafelblad stortte.
"En je praat zulken onzin," zeide Sid.
"Gisterenacht riep je: 'Het is bloed, het is bloed, dat is het!'
Dat heb je wel twintig keer gezegd.
En je zei ook: 'Plaag me niet zoo;--ik zal het vertellen,'" "Vertellen?
Wat zul je me toch vertellen?" vroeg tante.
De geheele kamer draaide voor Toms oogen in het rond en de hemel weet wat er gebeurd zou zijn, indien de onrust niet uit tantes gelaat verdwenen en zij, zonder het zelve te weten, haar neef te hulp was gekomen.
Zij zeide: "O! dat komt van dien vreeselijken moord.
Ik droom er ook elken nacht van; soms wel, dat ik het zelve gedaan heb."
Ook Marie verzekerde, dat het haar eveneens ging, en Sid scheen bevredigd.
Tom echter sloop zoo spoedig weg als hij kon, en van dien dag af, klaagde hij over kiespijn en deed des snachts den doek om zijn gezicht.
Weinig vermoedde hij echter, dat Sid hem uren lang lag te bespieden den doek wegtrok, op zijn elleboog geleund ging liggen luisteren, en dan het verband weer handig op zijne plaats schoof.
Langzamerhand begon Toms angst te verminderen en werd de kiespijn afgedankt.
Indien Sid het werkelijk er op aanlegde om iets uit Toms onsamenhangend gemompel op te maken, hield hij het toch zorgvuldig voor zich.
Er scheen in Toms oog geen einde te komen aan het spelletje zijner schoolmakkers om lijkschouwing van doode katten te houden, en dusdoende aanhoudend zijne kwelling te verlevendigen.
Sid merkte dit, dat bij deze instructies, Tom nooit weer lijkschouwer wilde wezen, ofschoon hij vroeger bij elke nieuwe uitvinding altijd "haantje de voorste" was.
Het viel hem ook op, dat Tom nooit getuige wilde zijn--ja, zelfs een in 't oog loopenden afkeer van vermakelijkheden als deze verkregen had en ze zooveel mogelijk vermeed.
Sid verwonderde zich daarover, maar zeide niets.
Gelukkig gingen deze lijkschouwingen eindelijk uit de mode en hielden dus op Toms geweten te pijnigen.
Gedurende dit kommervolle tijdperk zijns levens ging Tom om den anderen of om de twee dagen, zoo dikwijls als hij wist dat niemand hem bespiedde, voor het kleine getraliede venster van de gevangenis staan en stak daardoor "den moordenaar" al de verkwikkingen en lekkernijen toe, waarvan hij zich kon meester maken.
De gevangenis van St. Petersburg was een klein steenen gebouw, dat in een moeras vlak buiten het stadje lag, en waarvoor geen schildwachten noodig geacht werden.
Zij was zelden bezet en Tom kon er dus veilig heengaan om Muff Potter de offeranden te schenken, waarmede hij zijn geweten weder eenigszins tot rust zocht te brengen.
De bewoners van het stadje zouden zeker anders het gebruik gevolgd hebben om Injun Joe, beteerd en met veeren beplakt in een kooi rond te rijden, (de gewone straf van lijkendieven,) maar hij was zulk een berucht en gevreesd persoon, dat niemand de leiding van deze onderneming op zich durfde nemen.
Injun Joe, van zijn kant, had wel opgepast bij beide zijne getuigenissen alleen van het gevecht te spreken, en den voorafgeganen diefstal te verzwijgen. Vandaar dat de zaak vooralsnog niet bij het Hof aanhangig werd gemaakt.
HOOFDSTUK XII.
Een der oorzaken, waardoor Toms geheime kwellingen meer op den achtergrond geraakten, was te vinden in eene nieuwe en gewichtige zaak, die zijn gemoed vervulde.
Becky Thatcher kwam niet meer op school.
Hij had een dag of wat met zijn trots strijd gevoerd en getracht te doen alsof zij niet bestond, maar het was hem niet gelukt.
Van lieverlede begon hij weer langs haar vaders huis te slenteren en zich ongelukkig te gevoelen.
Als zij eens stierf!
Die gedachte was genoeg om hem krankzinnig te maken.
Hij had geen liefhebberij meer in oorlog spelen, zelfs niet in het zeerooverspel.
De bekoorlijkheid van het leven was verdwenen en niets dan ellende was overgebleven.
Hij borg zijn hoepel en zijn kolfstok, want al de pret van hoepelen was voorbij.
Zijne somberheid wekte tantes onrust en zij begon allerlei soorten van geneesmiddelen op hem toe te passen.
Juffrouw Polly behoorde tot die lieden, welke verzot zijn op huismiddeltjes en dwepen met alle pas uitgevonden methodes tot verbetering en onderhoud der gezondheid.
De lust om van al die dingen de proef te nemen was haar als ingeroest.
Zoodra er op dit gebied iets nieuws op het tapijt kwam, rustte zij niet eer het aan haar huis was toegepast;--niet op haar zelve, want zij was nooit ziek, maar op ieder ander, dien zij onder handen kon krijgen.
Zij had ingeteekend op alle mogelijke tijdschriften over de gezondheidsleer en op alle dwaze vertoogschriften over de geneeskunde, en de hoogdravende artikelen waarmede deze waren opgevuld, werden door haar met gejuich ontvangen.
Al de onzin, die er werd uitgekraamd over ventilatie en de voorschriften die gegeven werden over het opstaan en het naar bed gaan, het gebruik van spijs en drank, het nemen van lichaamsbeweging, over de gemoedsstemming waarin men moet verkeeren, over de soort van kleeding die men dragen moet, was evangelietaal voor haar, en zij bemerkte nooit, dat hare gezondheidsjournalen van de loopende maand gewoonlijk tegenspraken wat zij in de vorige met veel ophef verkondigd hadden.
Zij was het eenvoudigste en oprechtste schepsel dat er leefde en werd daardoor gemakkelijk om den tuin geleid.
Zij verzamelde al de kwakzalverachtige tijdschriften en geneesmiddelen om zich heen, en leefde dan in de overtuiging dat zij een engel in menschengedaante was, die den balsem van Gilead aan hare lijdende naasten kwam brengen.
Op dat tijdstip waarvan wij spreken, begon de koudwaterkuur aan de orde te komen, en Toms droefgeestigheid kwam haar tot het toepassen van de kuur verbazend in de hand.
Voor dag en dauw werd hij uit zijn bed gehaald en in de houtschuur gesleept en met een stortvloed van koud water overstelpt.
Dat water werd met een harden handdoek afgedroogd, en vervolgens werd de jongen in natte lakens gewikkeld en onder de dekens gestopt, totdat hij zoo ging zweeten, dat zijn ziel, zooals hij zeide, door zijne poriën kwam kijken.
Niettegenstaande al die geneesmiddelen werd de knaap hoe langer hoe neerslachtiger, bleeker en slapper.
Toen kwamen de heete baden, zitbaden, stortbaden en douches.
De knaap was en bleef droefgeestig.
Daarop werd aan de waterkuur een diëet toegevoegd van dunne havergortpap en werden er Spaansche vliegen toegepast.
Tante Polly toch berekende de inhoudsruimte van haar neef naar die van een kruik en vulde hem op, totdat hij vol was.
Langzamerhand geraakte Tom door al dat wasschen en plassen in een staat van verdooving en onverschilligheid.
Dit verschijnsel vervulde de oude dame met schrik en er moest een einde aan gemaakt worden, het kostte wat het wilde.
Daar leest zij in de courant van een nieuw zenuwmiddel!
Dadelijk werd er een flesch besteld, geproefd en goed bevonden.
De waterkuur werd opgegeven en alles van het zenuwmiddel verwacht.
Een theelepeltje vol werd den knaap ingegeven, waarvan het resultaat in angstige spanning werd te gemoet gezien.
Reeds bij de eerste proef week haar onrust en keerde de kalmte in haar ziel terug.
Immers de onverschilligheid was op eens verdwenen.
De knaap, al had zij hem op een gloeiende plaat gezet, kon niet schielijker woest en luidruchtig zijn. Wat was hiervan de reden?
Tom voelde, dat het tijd werd, weder wakker te worden.
Het leven, 't welk hij thans leidde, mocht in zijn treurigen toestand iets romantisch hebben, het was te saai en te gelijk te vol akelige afwisseling om lang zóó te kunnen blijven.
Daarom zon hij op allerlei middelen om er een eind aan te maken, en besloot verzotheid op het nieuwe drankje voor te wenden.
Hij vroeg er zoo dikwijls om, dat het tante begon te vervelen en zij eindigde met hem te zeggen, dat hij maar leeren moest zelf in te nemen en haar er niet meer mede lastig vallen.
Ware het Sid geweest, zij zou die liefhebberij in het geneesmiddel niet mistrouwd hebben, maar op Tom moest heimelijk een oogje gehouden worden.
Tot hare geruststelling echter bemerkte zij, dat de inhoud wezenlijk verminderde, doch het kwam niet in haar op te vermoeden, dat de knaap de geneeskracht van den drank, niet op zijn eigen lichaam beproefde, maar op den vloer der huiskamer en het vocht in een spleet onder het karpet uitgoot.
Op zekeren dag was hij daar juist mede bezig, toen tantes gele kat, kopjes gevende en spinnende, naar het theelepeltje kwam kijken, blijkbaar vol lust om er van te snoepen.
"Dat is verboden waar voor jou, poesje," zeide Tom tot de kat.
Doch de poes maakte een gebaar alsof zij er anders over dacht.
"Neen, poes, raak er niet aan."
De poes hield echter vol.
"Nu, als je het dan volstrekt wilt hebben, zal ik het je wel geven, want mij helpt het geen zier. Doch als het je niet goed bekomt, kan ik het niet helpen."
Poesje stemde stilzwijgend toe en Tom spalkte haar den bek open en goot er eene hoeveelheid van den drank in.
De kat sprong een paar el in de lucht, hief toen een jammerlijk geschreeuw aan, danste de kamer rond, sloeg tegen de meubels, wierp de bloempotten omver en gooide alles het onderstboven.
Vervolgens ging zij op de achterpooten staan, draaide met den kop en miauwde van angst. Daarna liep ze weer als een razende het huis door en bracht overal verwarring en vernieling met zich.
Juist toen tante Polly de kamer binnenkwam, was zij bezig een paar kostbare planten te vernielen en met een helsch geschreeuw door het open raam te springen, inderhaast nog de rest van de bloempotten met zich sleepende.
De oude dame stond versteend van schrik over haar bril te staren, terwijl Tom op den grond lag te gillen van het lachen.
"Wat, in 's hemels naam, scheelt de kat, Tom?"
"Ik, ik zou het u niet kunnen zeggen," grinnikte de knaap.
"Wel, ik heb nog nooit zoo iets gezien.
Hoe komt zij zoo?"
"Ik weet het wezenlijk niet, tante Polly.
Katten doen altijd zoo, als zij schik hebben."
"Doen ze dat?"
Er was iets in den toon, dat Tom vrees aanjoeg.
"Ja, tante," zeide hij, iets minder boud; "dat geloof ik ten minste."
"Geloof je dat?"
"Ja."
De oude dame bukte zich en Tom verbeidde met angst den afloop.
Doch hij begreep hare bedoeling te laat.
Daar lag het verklappend theelepeltje achter de franjes van het bedgordijn.
Tante Polly nam het op en hield het hem voor den neus.
Tom deinsde terug en sloeg de oogen neder.
Tante pakte hem bij het gewone handvatsel--zijn oor--en kneep dit lichaamsdeel zoo, dat men zijn hoofd hoorde kraken.
"Nu, jongeheer, waarom moest dat stomme dier zoo mishandeld worden?"
"Ik deed het uit medelijden met haar,--omdat zij geen tante heeft."
"Geen tante, deugniet?--Wat heeft dat er mede te maken?"
"O, heel veel!
Omdat, als zij er eene had, deze haar gebrand zou hebben en haar de ingewanden geroosterd als ware zij een mensch geweest."
Tante Polly voelde plotseling een knagende gewetenswroeging.
Hetgeen wreed was voor de kat, kon ook wreed voor een jongen wezen.
Haar hart werd verteederd.
Zij kreeg spijt en hare oogen begonnen vochtig te worden; en hare hand op Toms hoofd leggende, zeide zij vriendelijk:
"Ik deed het om bestwil, Tom.
En, jongen, 't _heeft_ u immers goed gedaan?"
Tom keek haar aan en zeide, terwijl hij een knipoogje maakte:
"Ik weet, dat u het voor mij om bestwil gedaan hebt, en ik deed eveneens met de poes.
Het heeft haar ook goed gedaan, want ik heb haar nooit zoo netjes zien dansen.
"O, maak dat je wegkomt, voordat ik weer boos word!" riep tante uit.
"En doe nu eindelijk je best eens om een brave jongen te worden. Medicijnen behoef je voorloopig niet meer te nemen."
Tom ging dien middag vroeg naar school en bleef voor de deur staan, in plaats van met zijne makkers te spelen.
Hij verklaarde zich voor ziek en zag er ook niet heel goed uit.
Schijnbaar keek hij naar alles, behalve naar hetgeen waarop hij wezenlijk zijn oog gericht hield--namelijk, naar den weg.
Daar kwam Jeff Thatcher aan en Toms gelaat klaarde wat op.
Hij begon een gesprek met hem en zocht op allerlei manieren iets omtrent Becky te weten te komen, doch de looze jongen scheen er niets van te merken.
Tom wachtte en wachtte, en zijn oogen schitterden telkens, wanneer er een jurkje in het gezicht kwam, doch zoodra hij ontdekte dat de draagster van het jurkje niet de rechte persoon was, sloeg hij ze verdrietig neer.
Eindelijk kwamen er geen japonnetjes meer voorbij en hij verviel in eene hopelooze neerslachtigheid.
Hij trad het leege schoolgebouw binnen en gaf zich aan zijn verdriet over.
Maar op eens ontdekte hij weder een jurkje en zijn hart klopte hoorbaar.
Geen minuut later was hij de school uit en als een clown aan het kunsten maken.
Hij gilde, lachte, zat de jongens achterna, sprong met levensgevaar over het hek, ging op zijn hoofd staan en verrichtte al de heldendaden, die hij maar kon uitdenken, terzelfder tijd voortdurend heimelijke blikken werpend op Becky Thatcher, om te zien of zij het wel merkte.
Doch zij scheen er niet op te letten en keek steeds een anderen kant uit.
Was het mogelijk dat zij niet zag, dat hij daar was?
Toen ging hij zijne gymnastische oefeningen in hare onmiddellijke nabijheid uitvoeren, liep met veel lawaai tusschen de jongens door, greep er een de pet van het hoofd, slingerde die over het dak van de school en danste en sprong, totdat hij vlak voor Becky stond en bijna tegen haar aanliep. En zij, zij keerde zich om, en Tom hoorde haar zeggen: "Ba! sommige menschen verbeelden zich, dat zij ijselijk grappig zijn; zij doen altijd kunsten om gezien te worden."
Tom werd gloeiend rood en droop verslagen af.
HOOFDSTUK XIII.
De beleediging van Becky Thatcher bracht bij Tom Sawyer een besluit tot rijpheid.
De knaap was aan de uiterste grens van wanhoop.
Hij was, zoo sprak hij bij zichzelven, een verlaten jongen zonder vrienden; niemand hield van hem.
Wanneer de menschen te eeniger tijd ontdekten waartoe zij hem gebracht hadden, zouden zij misschien spijt gevoelen over hunne koelheid.
Hij had getracht te doen wat goed was en had het pad der deugd willen bewandelen, doch zelfs daarin had men hem gedwarsboomd.
Aangezien men toch niets wenschte dan van hem af te zijn, zou de menschheid haar zin hebben: en zij mocht hem er de gevolgen van toerekenen. Waarom zou zij dat niet?
Wat recht had hij, de verlatene, on zich daarover te beklagen?
Ja, zij had er hem toe gedwongen; hij zou een misdadig leven gaan leiden; men had hem geene andere keus gelaten.
Inmiddels was hij onder deze alleenspraak een eind buiten de stad gekomen en hoorde in de verte het geklingel der bel, die de kinderen naar school riep.
Hij snikte bij de gedachte, dat hij nooit, nooit meer dat oude gezellige geluid zou hooren; het was zeer hard, maar hij kon niet anders: de koude wereld had hem er toe gebracht en hij moest zich in zijn lot schikken.
Toen begon hij bitter te schreien.
Juist op dat oogenblik kwam hij zijn boezemvriend Joe Harper tegen, ook met behuilde oogen en blijkbaar met plannen, gewichtig en somber als de zijne.
Kennelijk waren deze beide zielen van ééne en dezelfde gedachte vervuld.
Tom maakte, terwijl hij zijne oogen met zijn mouw afveegde, onder veel snikken zijn besluit bekend, on, ten einde de slechte behandeling en het gebrek aan sympathie te huis te ontvluchten, naar buiten in de wijde wereld te gaan rondzwerven en nooit terug te komen--en eindigde met de wensch, dat Joe Harper hem niet vergeten zou.
Maar daar kwam het uit, dat Joe juist datzelfde verzoek aan Tom had willen gaan doen en hem deelgenoot maken van een dergelijk voornemen.
Zijne moeder had hem geslagen, omdat hij room zou gesnoept hebben, die hij nooit geproefd had en waarvan hij niets af wist. Het was duidelijk, dat zij haar zoon moede was en van hem ontslagen verlangde te zijn.
Als dat zoo was, had hij niet anders te doen dan voor dien wil te bukken.
Hij hoopte dat zij gelukkig zou wezen zonder hem en dat het haar nooit berouwen zou, haar armen jongen uitgedreven te hebben in eene ongevoelige wereld, om daarin te lijden en te sterven.
Terwijl de beide knapen droevig voortwandelden, sloten zij samen een nieuw verbond on elkander als broeders bij te staan en nimmermeer te scheiden, totdat de dood hen van hun verdriet zou verlossen.
Toen begonnen zij plannen te maken.
Joe was er voor om kluizenaar te worden in een afgelegen grot, van water en brood te leven en dan van koude, ongemak en verdriet te sterven: doch na Tom aangehoord te hebben, kwam hij tot de overtuiging, dat er aan een misdadig leven groote voordeelen verbonden waren, en dus stemde hij er in toe zeeroover te worden.
Anderhalf uur ten zuiden van St. Petersburg, waar de Mississipi zeer smal was, lag een klein boschrijk eiland, met eene ondiepe landingsplaats, en dit werd een zeer geschikt toevluchtsoord geacht.
Het was onbewoond en lag ver van den oever, tegenover een dicht en eenzaam woud.
Daarom werd Jacksons Island gekozen.
Wie het mikpunt der zeerooverijen zou zijn, was eene zaak die hun niet in de gedachten kwam.
Toen zochten zij Huckleberry Finn op en hij voegde zich dadelijk bij hen, daar alle baantjes dien vagebond hetzelfde waren.
Voor het oogenblik scheidden de vrienden en spraken af, dat zij elkaar op een weinig bezochte plek aan den oever der rivier, omstreeks een uur van de stad, zouden ontmoeten, en wel te middernacht, der knapen lievelingsuur.
Daar lag een klein houtvlot, dat zij hoopten te bemachtigen.
Zij zouden alle drie vischhaken en hengels medebrengen en zooveel teerkost als zij slechts op de meest geheimzinnige wijze konden buitmaken, zooals dat aan roovers paste.
En nog voordat de zon ter kimme daalde, hadden zij zich reeds eene kleine vreugde bereid, door uit te strooien, "dat de stad eerlang van iets hooren zou."
Allen, die deze vage mededeeling ontvingen, werden verzocht te zwijgen en te wachten.
Tegen middernacht kwam Tom ter bestemder plaatse, met eene gekookte ham en enkele andere levensmiddelen van minder omvang. Hij hield stil bij een dicht begroeid kreupelboschje op eene kleine hoogte, van waar men de plaats der bijeenkomst kon overzien.
De lucht was met sterren bezaaid en het was bladstil. De machtige rivier lag kalm tusschen hare oevers als een oceaan na hevigen storm.
Tom luisterde een oogenblik, maar de stilte werd door geen geluid verstoord.
Toen begon hij zacht te fluiten en dit geluid werd onder het kreupelboschje beantwoord.
Tom floot nog eens en het signaal werd weder op dezelfde wijze herhaald.
Toen riep eene gedempte stem:
"Wie nadert daar?"
"Tom Sawyer, de Zwarte Roover der Spaansche Zee.
Noemt uwe namen."
"Huck Finn met de Roode Hand en Joe Harper, de Schrik van den Oceaan."
Tom had deze titels uit zijn lievelingsboeken geleverd.
"In orde.
Geef het contra-signaal."
Twee schorre stemmen fluisterden gelijktijdig het volgende schrikkelijke woord in den stikdonkeren nacht: "Bloed!"
Toen wierp Tom zijn ham over den heuvel en klom er daarna zelf af, terwijl hij onder 't afdalen zich nu en dan het vel openreet en zijne kleeren scheurde.
Er was wel een geschikt en gemakkelijk pad langs den oever, om van de hoogte af te dalen, maar dat miste het voordeel van moeite en gevaar, door een zeeroover zoo gewaardeerd.
De Schrik van den Oceaan had een zijde spek medegebracht en was onder het dragen van dien last bijna bezweken.
Finn had een koekenpan gestolen en voor een voorraadje tabak en eenige korte pijpen gezorgd.
't Was maar jammer, dat hij de eenige der drie roovers was, die de kunst van rooken en pruimen verstond.
De Zwarte Roover der Spaansche Zee maakte de opmerking, dat het gevaarlijk was zonder vuur op tochten te gaan, en dat was eene verstandige opmerking.
Lucifers waren in dien tijd nog onbekend, maar op eenige ellen afstands zagen zij op een groot vlot een vuur smeulen.
Dadelijk slopen zij daarheen en namen een kooltje weg. Van die kleine dieverij werd een verbazend avontuur gemaakt.
Telkens riepen zij "St." en stonden stil met den wijsvinger op de lippen, grepen naar denkbeeldige dolkgevesten en gaven fluisterende schrikwekkende bevelen om den vijand, als hij hen mocht overvallen, "den dolk tot aan 't gevest in 't lijf te steken," omdat "lijken niets navertellen."
Zij wisten wel, dat de bemanning van het vlot in het stadje aan het hout stapelen was of in de herberg zat, doch die wetenschap ontsloeg hen niet van de verplichting het geval op zeerooverswijs te behandelen. Daarop staken zij met hun vlot van wal.
Tom nam de bevelhebbersplaats in. Huck posteerde zich bij de achterriemen en Joe op den voorsteven.
Tom stond midden op het vaartuig met gefronste wenkbrauwen en over elkaar geslagen armen en gaf zijne bevelen met eene onderdrukte, barsche stem.
"Laveeren en het schip onder den wind brengen!"
"Ja, ja, kapitein!"
"Vooruit, voor--uit!"
"Het gaat vooruit, kapitein!"
"Zet het iets naar voren!"
"Het is geschied, kapitein!"
Daar de knapen steeds in dezelfde richting midden in den stroom de rivier afzakten, was het niet twijfelachtig of deze bevelen werden maar voor de leus geven en hadden geen bijzonder doel.
"Welke zeilen voert het in top?"
"De boeglijnszeilen, de topzeilen en de fokken, kapitein!"
"Hijsch de voormarszeilen!
Maak boven aan de steng een stuk of zes lijnen los!
Past op nu!"
"Ja, ja, kapitein."
"De topzeilen reven!
Toe dan, jongen!"
Houdt je je goed, mannen!
Voorwaarts."
"Het gaat voorwaarts, kapitein."
Het vlot dreef een weinig naar den kant af, de knapen roeiden weder naar het midden en legden toen de riemen neder.
Het water was laag en de stroom dus niet sterk.
Gedurende de eerste drie kwartier werd er nauwelijks een woord gesproken.
Toen gleed het vlot langs de op eenigen afstand liggende stad, welker richting door enkele flikkerende lichten werd aangewezen.
Daar lag zij, in diepen slaap verzonken, ver van de onmetelijke watervlakte, waarin duizenden sterren zich spiegelden, onbewust van de vreeselijke gebeurtenis, die juist plaats greep.
De zwarte Roover stond nog met over elkaar geslagen armen op het dek, een laatsten blik werpende op het tooneel van geluk en lijden, vervuld van de begeerte dat zij hem zien mocht, terwijl hij daar buiten op de onstuimige wateren, met een onverschrokken gemoed, gevaar en dood trotseerde en met een koelen glimlach op de lippen zijn lot te gemoet ging. Hij verbeeldde zich--zonder veel moeite--dat Jacksons Island oneindig ver van St.
Petersburg verwijderd was en daarom wierp hij, bij de gedachte aan dien afstand, een laatsten blik op de stad, met een gebroken maar toch bevredigd hart.
De andere zeeroovers stonden ook laatste blikken te werpen en allen keken zoo lang, dat zij bijna uit den koers van het eiland dreven.
Doch zij bemerkten het gevaar bijtijds en beijverden zich om het af te wenden.
Tegen twee uur in den morgen landde het vlot een paar honderd ellen boven de aanlegplaats van het eiland, en de knapen waadden door het water om hunne lading te ontschepen.
Tot de kleine uitrusting van het vlot behoorde ook een oud zeil. Dit werd over een uithoek in de struiken gespannen, om als tent ter beschutting van de proviand te dienen, doch zelven besloten zij bij gunstig weder in de open lucht te slapen, zooals dat bandieten betaamt.
Daarop legden zij een vuurtje aan tegen den kant van een hooge houtmijt, diep in het sombere woud en begonnen wat spek in de koekenpan te bakken, terwijl zij hierbij de helft verorberden van den voorraad brood, dien zij hadden medegebracht.
Het was een ontzaglijk genot om daar hun feestmaal te houden, als wilden in een maagdelijk woud, op een onbewoond eiland, ver van de verblijfplaatsen der menschen. Al etende legden zij dan ook de gelofte af om nooit weder tot de beschaafde streken terug te keeren.
De stijgende vlammen verlichten hun aangezicht en wierpen een rooden gloed op het glinsterend groen en de zich sierlijk om de boomstammen slingerende ranken.
Toen de laatste knappende stukjes spek verdwenen waren en het laatste brokje brood was verslonden, strekten de knapen welbehagelijk hunne leden op het mostapijt uit.
Zij hadden wel een koeler plekje kunnen vinden, doch zij wilden zich het romantisch genot van een knetterend kampvuur niet ontzeggen.
"Is het niet heerlijk?" vroeg Joe.
"Ja, het is verrukkelijk," antwoordde Tom.
"Wat zouden de jongens nu wel zeggen, als zij ons zagen?"
"Zeggen?
Wel, zij zouden goud geven on hier te zitten. Wat zeg jij, Hucky?"
"Ik zeg," antwoordde Huckleberry, "dat het mij bevalt.
Ik verlang het nooit beter te hebben.
Gewoonlijk krijg ik niet genoeg te eten en hier kunnen ze me niet komen schoppen en mishandelen."
"'t Is ook juist een leventje voor mij," zeide Tom. "Je behoeft 's morgens niet vroeg op te staan, je niet te wasschen, niet naar school te gaan en allerlei onzin te doen.
Zie je nu wel, Joe, dat een zeeroover, als hij aan wal is, _niets_ te doen heeft, terwijl een kluizenaar moet bidden en nooit gekheid kan maken, omdat hij altijd alleen zit."
"Ja, je hebt gelijk," zeide Joe; "ik verwachtte er niet veel goeds van, dat weet je, maar nu ik het geprobeerd heb, vind ik het veel pleizieriger om zeeroover te zijn."
"Je ziet ook," zeide Tom: "de menschen geven tegenwoordig niet zoo veel meer om kluizenaars als in den ouden tijd, maar voor zeeroovers hebben zij altijd ontzag.
En buitendien moet een kluizenaar op de hardste plaats slapen die hij maar vinden kan en zich in zakken kleeden, en asch op zijn hoofd strooien, en in den regen buiten staan en..."
"Waarom moet hij zakken dragen en asch op zijn hoofd strooien?" vroeg Huck.
"Dat weet ik niet.
Maar ze doen het allemaal.
Als jij een kluizenaar was, zou je het ook moeten doen."
"Ik zou je bedanken," zeide Huck.
"Wat zou je dan?"
"Dat weet ik niet, maar dat zeker niet."
"Wel, Huck, je zoudt het _moeten_; je zoudt niet anders kunnen."
"Wel, ik zou het niet verdragen; ik zou op den loop gaan."
"Op den loop gaan!
Nu, je zoudt eene mooie soort van heremiet wezen. Je zoudt ze tot schande maken."
De Roode Hand gaf geen antwoord, daar zijn brein vervuld was met iets anders.
Hij had juist een pijpekop schoongemaakt, er een rieten steel aan vastgehecht, den kop met tabak gevuld en was bezig, met behulp van een stukje brandende steenkool, dat tegen de tabak gedrukt werd, wolken van geurigen rook uit te blazen. Hij baadde zich in weelde en genot en de andere zeeroovers benijdden hem deze heerlijke ondeugd en besloten bij zichzelven, zich haar eigen te maken.
Een oogenblik later zeide Huck: "Wat hebben zeeroovers te doen?"
"O," zeide Tom, "zij leiden een woelig leventje: kapen schepen en verbranden die, stelen geld en begraven dat op geheimzinnige plaatsen op hun eiland, waar het door geesten en spoken bewaakt wordt.
Voorts vermoorden zij de geheele bemanning van het schip." "En zij nemen de vrouwen met zich naar het eiland," zeide Joe, "want vrouwen worden niet vermoord."
"Neen," antwoordde Tom toestemmend, "zij vermoorden geene vrouwen, daarvoor zijn zij te edelmoedig. En de vrouwen zijn altijd mooi ook."
"En dragen zij niet kleeren van beestenvellen?"
"Neen, toch niet," antwoordde Joe vol geestdrift. "Geheel van goud, zilver en diamanten."
"Wie?" vroeg Huck.
"Wel, de zeeroovers."
Huck keek met een wanhopigen blik naar zijn eigen plunje. "Ik geloof niet, dat ik geschikte kleeren voor een zeeroover heb," zeide hij met een droevig pathos in zijne stem, "maar ik heb geene andere dan deze."
Doch Tom en Joe vertelden hem, dat de mooie kleeren spoedig zouden komen, wanneer zij op avonturen zouden zijn uitgegaan.
Zij gaven hem te verstaan, dat zijne lompen voldoende waren on te beginnen, ofschoon het bij rijke zeeroovers de gewoonte was met eene behoorlijke garderobe van wal te steken.
Van lieverlede begon het gebabbel te verminderen en daalde de slaap op de oogleden der jeugdige vluchtelingen neer.
De pijp gleed de "Roode Hand" uit de vingers en hij sliep weldra den slaap des rechtvaardigen.
De Schrik van den Oceaan en de Zwarte Roover der Spaansche Zee sliepen niet zoo gemakkelijk in.
Zij zeiden hun avondgebed zachtjes en liggend op, daar er niemand was, die hen gebood te knielen en hen het luide deed uitspreken.
Wel hadden zij veel lust het gebed achterwege te laten, doch zij maakten zich bevreesd, dat zij, wanneer ze zoo goddeloos waren op eens een bliksemstraal van den hemel op hunne hoofden zouden doen nederdalen. Juist toen zij in het rijk der droomen zouden gaan zweven, kwam een kwelgeest hen storen, die niet wilde wijken.
Deze was het geweten.
Eerst achtervolgde hij hen met de beschuldiging dat zij weggeloopen waren en daarna met het verwijt, dat zij vleesch gestolen hadden.
Zij trachtten hem tot zwijgen te brengen, door hem te herinneren, dat zij toch dikwijls koekjes en appels hadden weggenomen, doch hij liet zich door schoonschijnende redeneeringen niet afschepen. Hij wilde over het onweerlegbaar feit niet heenstappen, dat lekkers wegnemen slechts "snoepen" was, terwijl het ontvreemden van spek, ham en dergelijke, niets anders mocht heeten dan "stelen" en dat dit in den Bijbel verboden werd.
Daarop besloten zij in hun binnenste, om zoolang zij het door hen gekozen beroep uitoefenden, hunne zeerooverijen niet meer met de misdaad van stelen te bezoedelen.
Op die wijs werd er een wapenstilstand met het geweten gesloten en onze zeeroovertjes vielen gerust in slaap.
HOOFDSTUK XIV.
Toen Tom den volgenden ochtend wakker werd, begreep hij eerst niet waar hij was.
Hij ging opzitten, wreef zich de oogen en keek in 't rond; toen vatte hij het.
De ochtendschemering had haar koelen grauwen sluier uitgespreid en de aangrijpende kalmte en stilte van het woud gaf een heerlijk gevoel van rust en vrede.
Geen blad bewoog, geen geluid verstoorde de overdenkingen der groote natuur.
Diamanten dauwdroppels schitterden op de bladeren en het gras.
Uit het met een laag witte asch bedekte kampvuur steeg een dunne, blauwe rookwolk recht naar boven.
Joe en Huck lagen nog te slapen.
Daar deed ver achter in de bosschen een vogel zijne roepstem hooren, die dadelijk door anderen beantwoord werd, en te gelijk vernam men het gehamer van den boomspecht.
Langzamerhand ging de grijze morgendamp in een witten nevel over en werd het minder koud. Van lieverlede vermenigvuldigden zich ook de geluiden en openbaarde zich het leven.
De wonderbare natuur schudde den slaap af en ontplooide zich voor de oogen van den peinzenden knaap. Een klein, groen wormpje kroop over een bedauwd blad, hief bij wijlen twee derden van zijn lichaam op, snuffelde in alle hoekjes en gaatjes en ging toen weder voort.
Toen het eindelijk uit eigen beweging naar hem toe kwam, bleef de knaap doodstil zitten en al naarmate het beestje hem naderde of een anderen weg scheen te willen nemen, klom of daalde zijn hoop. Eindelijk bleef het gedurende eenige voor den knaap angstige oogenblikken, het kopje onbeweeglijk opwaarts gericht houden en zette zich ten slotte op Toms been neder, over het lichaam van den knaap een reis te maken.
Een van haar sleepte moedig een doode spin, vijfmaal grooter dan zij zelve, tusschen hare pooten voort en zette die op een boomstam. Een bruin gespikkeld Onze-Lieven-Heersbeestje beklom de duizelingwekkende hoogte van een grasscheut en Tom boog zich over het diertje been en zeide:
En het diertje sloeg de vleugeltjes uit en vloog weg om te zien of de knaap waarheid sprak, waarover deze zich in 't minst niet verbaasde. Immers hij wist vanouds, dat dit insect lichtgeloovig was op 't punt van brand en hij had menigmaal de onnoozelheid van 't beestje verschalkt.
Toen kwam er een steenmot, die traag zijn rond lichaam medesleepte en Tom raakte het diertje aan om het met opgetrokken pooten te zien ineenrollen en te doen alsof het dood was.
Een spotvogel zette zich op een boom boven Toms hoofd neder en bootste, dol van pret, met trillende stem, de geluiden na der andere vogels. Toen streek een schrille meerkol, als een blauwe vlam, naar omlaag en ging op een tak zitten, bijkans binnen het bereik van den knaap.
Een grijze eekhoorn en een groote vos sprongen om hem heen en gingen af en toe opzitten, on hem te bekijken en op hun manier tegen hem te praten. Deze bewoners der wildernis toch hadden blijkbaar nooit te voren een menschelijk wezen gezien en wisten nauwelijks of zij er bang voor moesten zijn of niet.
De geheele natuur was klaar wakker en in beweging; lange zonnestralen schoten door het dichte loover en enkele kapellen verschenen fladderend op het tooneel.
Tom schudde de andere zeeroovers wakker; juichend sprongen zij op en binnen een paar minuten hadden de drie knapen hunne kleeren uitgegooid en speelden zij "krijgertje" en "haasjeover" in het ondiepe, heldere water bij de witte zandbank.
Zij dachten niet meer aan het stadje, dat daar achter de majestueuze watervlakte lag te slapen.
Een wisselzieke vloed of eene lichte wassing der rivier had hun vlot medegenomen, doch dit maakte hen niet bezorgd.
Integendeel zij verheugden zich er over, want het was hun alsof daarmede de band die hen nog aan de beschaafde wereld hechtte, voorgoed was verbroken.
Toen keerden zij verfrischt, vroolijk en verrukt naar hun kamp terug en weldra spreidde het opgerakelde vuur lustig zijne vlammen in 't rond.
Huck ontdekte in de buurt een bron van helder, koud water en de jongens vervaardigde kopjes uit groote eiken en walnoten bladeren en maakten de opmerking dat water, gedronken in zulk een woest oord en onder zulke romantische omstandigheden, een uitmuntend surrogaat voor koffie is.
Toen Joe het mes in de zijde spek wilde zetten, om reepjes voor het ontbijt te snijden, werd hij door de andere verzocht daarmede eenige minuten te wachten, daar zij een veelbelovend plekje in de rivier ontdekt hadden om te visschen.
Bijna onmiddellijk daarop, eer Joe nog ongeduldig kon worden, kwamen zij terug met een stuk of wat mooie forellen en een paar baarsjes, voorraad genoeg, meende ze, voor een geheel huisgezin.
De visch werd dadelijk met spekvet gebakken, en nooit scheen ze zoo lekker te hebben gesmaakt.
Zij wisten niet dat zoetwatervisch altijd 't best smaakt, wanneer zij, dadelijk nadat zij is gevangen, gekookt of gebakken wordt, en dat slapen in de open lucht, baden en ferme honger de beste saus bij den maaltijd is.
Na het ontbijt zochten zij een schaduwrijk plekje op, waar zij zich nederlegden, terwijl Huck zijn pijpje rookte, en toen de vermoeidheid geweken was, gingen zij het bosch in, op een verkenningstocht.
Zij wandelden vroolijk voort over stukken vermolmd hout, door dichte kreupelbosschen en onder reusachtige woudkoningen van wier kruin tot op den grond, sierlijke kransen van wilde-wijngaardloof afhingen; terwijl zij nu en dan verrast werden door allerliefste open plekjes bedekt met een grastapijt en met schitterende bloemen bezaaid.
Zij vonden eene menigte zaken, die hen in verrukking brachten, doch niets dat hen bepaald verbaasde.
Om het uur namen zij een zwembad en tegen het midden van den dag keerden zij weder naar het kamp terug.
Zij waren te hongerig om zich den tijd tot visschen te gunnen, doch niet te hongerig om zich met een maal van koude ham te vergenoegen en vlijden zich daarna op een schaduwrijke plaats neder on wat te babbelen.
Hun praatlust begon echter alras te kwijnen en verdween weldra geheel.
De plechtige stilte van het woud en de doodelijke eenzaamheid gingen haar invloed op hen uitoefenen.
Zij raakten aan 't mijmeren.
Een onbestemde lusteloosheid overviel hen, die gaandeweg een bepaalden vorm aannam, namelijk het pijnigend heimwee.
Zelf Finn met de Roode Hand droomde van zijne stoepen en leege vaten.
Doch zij schaamden zich over hunne kinderachtigheid, en niemand had den moed zijne gedachten uit te spreken.
Reeds gedurig hadden zij gemeend in de verte een vreemdsoortig geluid te hooren, iets als het verwijderd tikken van een klok.
Maar nu werd dat geluid sterker en trok het bepaald de aandacht.
De jongens voelden zich niet op hun gemak, keken elkaar aan en gingen zitten luisteren.
Eerst hoorden ze niets meer en daarna een dof gerommel als van naderenden donder.
"Wat is dat?" riep Joe angstig uit.
"Ja, wat zou dat kunnen wezen!" fluisterde Tom.
"'t Is geen donder," zeide Huckleberry, op allesbehalve gerusten toon, "want donder...."
"Stil," zeide Tom "luister en spreek geen woord."
Zij wachtten eenige oogenblikken, die een eeuw schenen en toen werd de plechtige stilte weder door het doffe gerommel verstoord.
"Laat ons hoogte gaan nemen!"
Zij sprongen op, ijlden naar den oever, kropen onder het kreupelhout door en staarden over de breede watervlakte.
Daar zagen zij de kleine stoomveerboot, zoo wat een uur van de stad op en neder varen.
Het dek scheen zwart van menschen.
Een aantal schuitjes en roeibootjes dreven om en bij de veerboot, doch de knapen konden niet zien wat de mannen, die er in zaten, uitvoerden.
Plotseling rees een wolk van witten rook uit de boot op, voorafgegaan door een harden knal en daarop liet zich het doffe gerommel weder hooren.
"Ik weet het!" riep Tom uit, "er is iemand verdronken!"
"Daar heb je het," zeide Huck; "dat hebben ze van den zomer ook gedaan, toen Bill Tanner verdronken is.
Toen schoten zij ook een kanon op het water af, omdat dan het lijk gewoonlijk komt bovendrijven.
Ja, en soms nemen zij brooden en doen daar kwikzilver in en laten ze dan drijven, en die brooden dobberen naar den persoon die verdronken is toe en houden daar stil."
"Daar heb ik ook wel van gehoord," zeide Joe, "maar ik zou wel eens willen weten, hoe het brood dan blijft stilstaan."
"O," zeide Tom, "dat ligt niet zoozeer aan het brood, als wel aan de woorden, die er bij gesproken worden, eer zij het te water laten."
"Maar zij zeggen er niets bij," zeide Huck.
"Ik zelf ben er bij geweest, toen zij het deden, en zij spraken geen woord." "Wel, dat is grappig," zeide Tom.
"Maar het is toch zeker, dat zij er iets bij denken.
Dat spreekt vanzelf, dat weet iedereen." De andere jongens stemden toe, dat voor die bewering van Tom veel te zeggen was, omdat een redelooze klomp brood, die niet in tooverformulieren onderricht was, niet verwacht kon worden, als een met rede begaafd wezen te handelen, wanneer hij zulk een ernstig werk te verrichten had.
"Sapperloot, ik wou dat ik er bij was," zeide Joe.
"Ik ook," zeide Huck; "en ik zou goud geven, als ik wist wie het is."
De knapen bleven luisteren en de boot bespieden.
Op eens kreeg Tom eene ingeving en riep uit:
"Jongens, ik weet al wie er verdronken is!
Wij zijn het."
In een oogenblik waren zij helden geworden. Zij hadden een schitterende zege behaald, want zij werden gemist en betreurd.
Harten waren om hunnentwil gebroken, tranen over hen geschreid, gewetens aan het knagen gebracht en verdriet en berouw gevoeld.
En wat nog het heerlijkste was van alles, zij waren het onderwerp van gesprek van de gansche stad en werden dientengevolge door al de jongens benijd.
Dit was verrukkelijk.
Nu was het toch wel de moeite waard om zeeroover te worden.
Tegen licht en donker voer de veerboot naar hare gewone ankerplaats terug en verdwenen de schuitjes.
De zeeroovers keerden weder naar hun kamp en jubelden van vreugde over hunne fonkelnieuwe grootheid en de onrust, die zij hadden doen ontstaan.
Er werd weder visch gevangen en gebakken, en toen deze verorberd was, ging men zich in gissingen verdiepen, omtrent de geruchten, die er te St.
Petersburg over hen zouden verspreid worden; en de schilderijen, die zij over den algemeenen rouw ophingen, gaven van hun standpunt gezien, reden tot tevredenheid.
Doch naarmate de schaduwen van den nacht hen bedekten, werden de knapen stiller en zij eindigden met in het vuur te staren, terwijl hunne gedachten blijkbaar elders verwijlden.
De opgewondenheid was voorbij en Tom en Joe konden het denkbeeld niet verzetten, dat er te huis personen waren, die niet zooveel plezier in deze grap hadden als zij.
Zij begonnen zich angstig te maken en ongelukkig te gevoelen en onverhoeds ontsnapte hun een paar malen een zware zucht.
Eindelijk waagde Joe het, beschroomd te vragen, wat de anderen er van zouden denken, als zij weder tot de beschaving terugkeerden,--nu niet--maar...
Tom beantwoordde die vraag met een spotlach en Huck, die hoogst vrijheidlievend was, hield zich bij Tom en de weifelaar palmde dadelijk in, zeggende, dat hij er niets van gemeend had en dat men volstrekt niet moest denken, dat hij naar huis verlangde.
Het oproer was alzoo voor het oogenblik gedempt.
Bij het vallen van den avond begon Huck te dommelen en was kort daarna aan 't snorken.
Joe volgde zijn voorbeeld.
Tom bleef onbeweeglijk op zijne armen liggen en staarde hem eenige oogenblikken strak aan.
Eindelijk stond hij voorzichtig op en ging bij den weerschijn van het flikkerend kampvuur aan het zoeken in het gras.
Hij raapte eenige stukjes van den witten bast van een vijgeboom op en koos er twee, die hem naar den zin schenen te zijn.
Toen knielde hij bij het vuur neder en schreef met moeite, met een stukje roodkrijt, iets op elk van die beide.
Daarna rolde hij er een op, stak dat in den zak van zijn buis en legde het andere in den hoed van Joe, dien hij vlak bij den eigenaar neerzette.
Verder vulde hij den hoed met eenige schooljongensschatten van schier onmetelijke waarde, als een stuk wit krijt, een gomlastieken bal, drie vischhaken en een zoogenaamden "echten glazen knikker."
Vervolgens sloop hij behoedzaam op de teenen tusschen de boomen weg, totdat hij buiten het gehoor was en liep toen zoo gauw als zijne beenen hem dragen konden, in de richting van de zandbank voort.
HOOFDSTUK XV.
Eenige oogenblikken later was Tom in de ondiepe rivier verdwenen.
Eer hij met het halve lijf onder water was, had hij reeds de helft van den weg afgelegd.
Daar de stroom hem nu niet langer veroorloofde te waden, sloeg hij moedig armen en beenen uit, om de overschietende honderd el door te zwemmen.
Hij zwom zooveel mogelijk met den stroom mede, doch werd gedurig met meer kracht teruggedreven dan hij verwacht had.
Toch bereikte hij eindelijk den oever en liet zich langs den kant voortdrijven, totdat hij een geschikt plekje vond om te landen.
Aan wal gekomen, bevoelde hij eerst zijn borstzak on zich te overtuigen, dat de boomschors nog op hare plaats zat, en toen maakte hij zich met zijne druipnatte kleederen, steeds den oever volgend, door de bosschen voort.
Even voor tien uren, kwam hij aan een open plek tegenover de stad en zag de veerboot in de schaduw der boomen bij den hoogen dijk liggen.
Alles onder de flikkerende sterren was rustig.
Tom kroop den dijk af, loerde naar alle kanten, liet zich in het water glijden en zwom met drie of vier slagen naar het bootje toe, dat sleepdienst deed bij de veerboot.
Hij klom er in, ging onder de roeibank liggen en wachtte met een kloppend hart.
Spoedig werd de oude bel geluid en eene stem gaf bevel om het anker te lichten.
Een minuut of wat daarna werd de voorsteven van het schuitje door de golven, die de boot deed ontstaan, omhooggeheven en de reis nam een aanvang.
Tom was zeer in zijn schik, dat hij nog juist bijtijds was gekomen: immers hij wist, dat de boot dien dag voor de laatste maal dienst deed.
Na tien of twaalf minuten stopte de boot, waarop Tom overboord stapte en in de duisternis naar den oever kroop. Hij ging echter voorzichtigheidshalve omstreeks vijftien el beneden het vaarwater aan wal, ten einde het gevaar van ontdekt te worden te ontkomen.
Toen sloop hij voort, langs weinig bezochte stegen en straten, totdat hij voor de schutting aan den achterkant van tantes huis stond.
Na deze te zijn overgeklauterd, stapte hij voort tot aan den elzeboom en tuurde naar binnen door het raam van de zitkamer, waar een licht brandde.
Daar zaten tante Polly, Sid, Marie en de moeder van Joe bij elkander.
Zij hadden zich rondom de tafel geschaard en het bed stond vlak bij den ingang.
Tom stapte behoedzaam naar de deur, en lichtte voorzichtig de klink op; toen drukte hij zachtjes met zijne knie tegen de paneelen en de deur week met een licht gekraak.
Hij ging voorzichtig met duwen voort, telkens bevende, wanneer hij gerucht maakte, totdat hij dacht dat hij er zich op de knieën wel door zou kunnen persen.
Reeds was zijn hoofd in de kamer, toen hij tante Polly hoorde zeggen:
"Hoe zou de kaars zoo waaien?
Ik geloof waarempel, dat de deur openstaat.
Wel, al zijn leven!
De wonderen staan niet stil.
Kom, Sid ga haar sluiten."
Tom verdween van pas onder het bed.
Hij bleef een oogenblik stil liggen om adem te scheppen en kroop toen zoover naar voren, dat hij bijkans tantes voet raakte.
"Maar, zooals ik zeide," vervolgde tante Polly, "eigenlijk slecht was hij niet, alleen maar wat ondeugend, een beetje lichtzinnig en wild, weet je.
Het kind dacht geen kwaad en was de goedhartigste jongen van de wereld."
En zij begon te schreien.
"Precies zoo was 't met mijn Joe: altijd vol jongensstreken en handig in allerlei kattekwaad,--maar hij was de onbaatzuchtigheid en vriendelijkheid zelve.
En, de hemel zij mij genadig--te moeten denken, dat ik hem zweepslagen gegeven heb, omdat hij room gesnoept had, die ik zelve uit het raam heb geworpen, omdat ze zuur was geworden!--En dat ik hem nooit, nooit, nooit meer op deze aarde zal terugzien,--die arme, miskende jongen!"
En juffrouw Harper snikte, alsof haar het hart zou breken.
"Ik hoop dat Tom in betere gewesten is," zeide Sid; "doch als hij hier wat meer..." "Sid!"
Tom voelde het fonkelen van tantes oog, ofschoon hij het niet zien kon.
"Geen woord ten nadeele van Tom, nu hij is heengegaan.
God zal hem oordeelen, en gij behoeft u daarover niet moeilijk te maken, jongenheer.--Och, juffrouw Harper, ik kan hem niet missen; ik weet niet, hoe ik het zonder hem stellen moet.
Hij was mij zulk een troost, hoewel hij mijn arm hart ten bloede toe kon plagen."
"De Heer heeft gegeven, de Heer heeft genomen, de naam des Heeren zij geloofd!" snikte juffrouw Harper.
"Maar 't is zoo hard, o het is zoo hard!
Verleden Zaterdag nog stak Joe vlak onder mijn neus een voetzoeker af en ik heb hem geslagen, totdat hij op den grond lag te spartelen.
Weinig dacht ik toen, hoe spoedig.... O, als het nog over te doen was, ik zou er hem voor aan mijn hart drukken en zeggen...."
"Ja, ja, ja, ik begrijp volkomen wat gij voelen moet, juffrouw Harper: ik kan het mij best voorstellen. Gisterenmiddag liet Tom mijn arme kat van zijn drankje nemen, en ik dacht dat mijn huis onderstboven zou keeren.
En, God vergeve mij, ik kneep, met mijn vingerhoed aan den vinger, het kind in zijn oor dat het kraakte. Mijn jongen, mijn arme, gestorven jongen!
Doch hij is nu uit zijn lijden.
En de laatste woorden, die ik hem hoorde zeggen, waren een verwijt...."
De gedachte aan dit feit was te bitter voor de oude juffrouw en zij barstte in tranen uit.
Tom voelde dat zijn oogen vochtig werden, nog meer uit medelijden met zichzelven dan met de anderen.
Hij kon Marie hooren snikken en nu en dan een vriendelijk woordje over hem in het midden brengen.
Meer dan ooit kreeg hij een hoogen dunk van zichzelven.
Toch was hij zoo diep door de droefheid zijner tante geschokt, dat hij snakte om het bed uit te springen en zich in hare armen te werpen,--doch hij bedwong zich en bleef liggen.
Al luisterend, ving hij bij stukken en brokken op, dat men eerst verondersteld had, dat de knapen met zwemmen verdronken waren: toen was het kleine houtvlot vermist en was er door een paar jongens medegedeeld, dat de verloren knapen voorspeld hadden, dat het stadje eerlang iets hooren zou. De wijzen van St.
Petersburg hadden het een met het ander in verband gebracht en waren tot het besluit gekomen, dat de knapen met het houtvlot van wal gestoken waren en bij de eerstvolgende stad aan wal gegaan waren.
Doch tegen den middag was het houtvlot aan den oever van de Missouri, eenige uren van de stad, teruggevonden en toen was de hoop verdwenen. Zij moesten verdronken zijn, anders zou de honger hen bij het vallen van den nacht, zooal niet eerder, naar huis hebben gejaagd.
Men geloofde algemeen, dat het eene wanhopige zaak was naar de lijken te zoeken, daar de knapen ongetwijfeld midden in de rivier verdronken waren. Anders immers zouden zij, die voor goede zwemmers bekend stonden, het wel tot den oever hebben kunnen brengen.
Deze dingen waren voorgevallen op Woensdag, en als de lijken vóór Zondag niet werden gevonden, zou men de hoop opgeven en er dien morgen een lijkdienst gehouden worden.
Deze laatste mededeeling deed Tom even sidderen.
Tegen elf uren stond Juffrouw Harper snikkend op om heen te gaan, en door eene opwelling van wederzijdsch medelijden gedreven, vlogen de beide van kinderen beroofde vrouwen elkander in de armen en namen daarna afscheid.
Tante Polly zeide Sid en Marie dien avond met een buitengewone hartelijkheid "goedennacht," en Sid perste zich een paar tranen uit de oogen, terwijl Marie luid snikkend naar boven ging.
Toen knielde de oude juffrouw neder en bad voor Tom zóó vurig, zóó roerend en met zulk een oneindige liefde, en hare oude stem beefde zóó, dat eer de laatste woorden van dat gesprek uitgesproken waren, Tom in een bad van tranen lag.
Hij moest zich, nadat de arme vrouw naar bed was gegaan, nog lang stilhouden, want zij bleef geruimen tijd wakker en gaf voortdurend in hartbrekende uitroepen aan hare droefheid lucht.
Eindelijk, na zich nu op de eene en dan op de andere zijde geworpen te hebben, was zij stil en kreunde alleen nog maar een weinig in haar slaap.
Nu kroop de knaap onder het bed uit, richtte zich langzaam op, hield zijne hand voor het nachtlicht en keek zijne tante aandachtig aan.
Diep medelijden met haar vervulde zijn hart.
Hij haalde zijne vijgeboombast voor den dag en hield dien bij het licht.
Plotseling schoot hem iets grappigs te binnen, verhelderde zijn gelaat; haastig stak hij zijne boomschors weer op, boog zich over tantes aangezicht heen en drukte een kus op hare bleeke lippen.
Toen nam hij de terugreis aan en liet de deur in de klink vallen.
Hij vond, zonder door iemand ontdekt te worden, op den tast zijn weg naar het veerbootje terug en stapte moedig aan boord.
Immers hij wist, dat de boot onbemand was behalve misschien door den klepperman, die er altijd in kroop en doorgaans als een os sliep.
Hij maakte het schuitje van den voorsteven der boot los, sloop er in en roeide omzichtig stroomopwaarts.
Toen hij omstreeks een mijl had voortgeroeid, hield hij op eens schuins aan, begon te werken zoo hard als hij kon en bereikte handig de overzijde.
Hij had grooten lust om het bootje buit te maken, daar hij het schip als wettige zeerooversprooi beschouwde, doch hij begreep te gelijkertijd dat er overal naar gezocht zou worden en dat eene ontdekking er het gevolg van kon zijn.
Daarom stapte hij zonder buit aan wal en ging het bosch in.
Hij zette zich op den grond neder om uit te rusten, legde zich de marteling op van wakker te blijven en zocht eindelijk zijne oude verblijfplaats weder op.
De nacht was bijna voorbij en het was klaar dag, toen hij voor de zandbank stond.
Daar hield hij opnieuw halt en legde zich op den grond te slapen tot de zon aan den hemel stond en de groote rivier met haar glans verguldde.
Toen dompelde de knaap zich in den stroom en hield een oogenblik later bij den ingang van het kamp stil, juist toen Joe uitriep: "Neen, Tom is een eerlijke jongen en hij zal terugkeeren.
Hij zal ons niet verlaten.
Hij is er te trotsch voor, want hij weet, dat dit eene schande zou wezen voor een zeeroover.
Zeker is hij op avonturen uit; het zal mij benieuwen wat hij nu weer heeft uitgespookt."
"Goed," antwoordde Huck, "maar als hij niet op zijn tijd past, is zijn ontbijt voor ons."
"Ja, als hij er niet is, maar dat is nog niet zeker.
Er stond immers op de boomschors geschreven: _als_ ik er niet ben, is het ontbijt voor ulieden."
"Wie is die hij?" riep Tom met eene tooneelstem uit, terwijl hij met fiere houding het kamp binnenstapte.
Spoedig was er een weelderig ontbijt van spek en visch opgedischt, waaraan de knapen zich naar hartelust te goed deden.
Onderwijl vertelde Tom, met de noodige opsieringen, zijne avonturen van dien nacht. Toen het verhaal geëindigd was, werden zij drie snoevende, grootsprekende helden.
Na het ontbijt verschool Tom zich op een schaduwrijk plekje om te gaan slapen, en de beide andere zeeroovers gingen op de vischvangst.
HOOFDSTUK XVI.
Na het eten vertrokken de drie knapen naar de zandbank om schildpadeieren te zoeken.
Zij stootten met stokken in het zand, en wanneer zij eene weeke plek vonden, legden zij zich op de knieën en groeven haar met de handen uit.
Somtijds haalden zij vijftig of zestig eieren uit één gat.
Het waren witte, bolronde eitjes, iets kleiner dan een walnoot.
Dien avond hadden zij een heerlijk maal van spiegeleieren, dat Vrijdagochtend nog eens herhaald werd.
Na dat ontbijt van gebakken eieren, begaven zij zich schreeuwend en jubelend naar de zandbank, speelden "krijgertje," ontdeden zich onderweg van hunne kleederen en liepen in Adams kostuum voort, totdat zij midden in het ondiepe water stonden. Daarna spongen zij tegen den steilen oever op, van welken zij gedurig tot groote vermeerdering der pret afsukkelden.
Nu en dan hielden zij bij elkaar stand en gooiden elkaar met water, terwijl zij, on het kille nat te vermijden, elkander gedurig met afgewend gelaat naderden en eindigden met te grijpen en te worstelen, totdat de sterkste zijn buurman onder water geduwd had en zij ten laatste allen in een warnet van witte armen en beenen verdwenen, om spoedig daarop, blazend, spuwend, lachend en naar den adem hijgend, weder boven te komen.
Als de krachten hun begaven, spartelden zij naar het droge, heete zand en legden zich daarop neder, om er zich mede te bedekken. En dan sprongen zij langzamerhand weder naar het water en vertoonden dat spelletje voor de tweede maal.
Eindelijk viel het hun in, dat hunne huid sprekend op een vleeschkleurig tricot geleek; dientengevolge werd er in het zand een cirkel getrokken en een paardenspel vertoond, met drie clowns, want geen hunner wilde die schitterende rol aan den anderen afstaan.
Vervolgens werden de knikkers gehaald en werd er gestuit en gerold, totdat ook dat spel verveelde.
Daarna gingen Joe en Huck weder zwemmen, maar Tom durfde zich daaraan niet meer wagen, omdat hij bij het uittrekken van zijn broek, het palingvel van zijne enkels gestroopt had en hij zich niet kon begrijpen, dat hij zonder dit geheimzinnig voorbehoedmiddel zoo lang aan de kramp ontkomen was.
Hij waagde zich niet weder, eer hij dien talisman teruggevonden had, en toen waren de andere jongens moede en verlangden naar rust.
Van lieverlede begonnen zij met loomen tred rond te dolen, werden zwaarmoedig en staarden verlangend over de breede rivier, naar de plek, waar St.
Petersburg zich in de zon lag te koesteren. Tom bemerkte, dat hij met zijn grooten teen het woord "Becky" in het zand had geschreven.
Hij wischte het uit en was boos op zichzelven om zijne zwakheid.
Doch hij schreef het niettemin nog eens, wischte het nogmaals uit en ontworstelde zich toen aan de verzoeking, door de andere jongens op te halen en zich bij hen te voegen.
Maar de opgewektheid van Joe was voorbij en scheen niet terug te keeren.
Hij had zulk een heimwee, dat hij het nauwelijks meer uithouden kon.
De tranen stonden hem in de oogen.
Ook Huck was zwaarmoedig evenals Tom, doch de laatste durfde het niet toonen.
Hij droeg een geheim met zich om, dat hij niet gaarne wilde openbaren, doch waarmede hij, indien deze sombere, oproerige geest niet werd gefnuikt, wel voor den dag zoude moeten komen.
Daarom zeide hij, schijnbaar zeer opgewekt: "Ik wed, dat vroeger op dit eiland ook zeeroovers zijn geweest.
Zullen wij eens op verkenning uitgaan?
Zij hebben zeker hier of daar een schat begraven!
Wat zou jelui hiervan zeggen, als je daar eens een verrotte kist vol goud en zilver voor je zaagt liggen,--hé?"
Dit vooruitzicht echter wekte geen de minste opgewondenheid en er werd niet eens op geantwoord.
Een paar andere verleidelijke voorstellen vielen eveneens in het water.
Dat was ontmoedigend.
Joe keek mistroostig voor zich en krabbelde met zijn stok in het zand.
Eindelijk riep hij uit: "O, jongens, laat ons het opgeven.
Ik _moet_ naar huis; ik voel mij zoo verlaten."
"Kom, Joe dat zal langzamerhand wel beter worden," zeide Tom.
"Denk maar eens aan al de gelegenheden, die je hier hebt om te visschen.
"Maar, Joe, nergens is zoo'n zwemplaats als hier."
"Wat kan mij het zwemmen schelen: 't is alsof het mij verveelt, nu niemand het mij verbiedt.
Ik wil naar huis!"
"O, hoe kinderachtig!
Hij verlangt naar zijn moesje!"
"Ja, ik _verlang_ naar moeder en dat zou jij ook doen, als je er een hadt.
Ik ben niet kinderachtiger dan jij."
En Joe begon te schreien.
"Wel, dan zullen wij het schreeuwpoppetje maar naar huis laten gaan, niet waar Huck?
Arme jongen! Hij verlangt naar moesje!
Nu, hij zal ook naar haar toe gaan.
Jij vindt het prettig hier, hé, Huck?
Wij zullen blijven, niet waar?"
Huck antwoordde: "Ja--a," maar het ging niet van harte.
"Ik spreek van mijn leven niet meer tegen jelui," zeide Joe en stond op. "Daar nu!"
En hij draaide de beide jongens den rug toe en ging zich verder aankleeden.
"Wie geeft wat om jou?" zeide Tom. "Niemand heeft je noodig.
Ga maar naar huis on uitgelachen te worden.
Jij bent een mooie zeeroover.
Huck en ik zijn geen schreeuwpoppetjes.
Wij blijven, niet waar, Huck?
Wij laten hem stilletjes trekken.
Wij zullen het wel zonder hem stellen."
Maar Tom voelde zich allesbehalve prettig en was in ernst ongerust, toen hij Joe mismoedig zag voortgaan om zich te kleeden.
Buitendien was het onrustbarend te bemerken, dat Huck met belangstelling Joes toebereidselen gadesloeg en een onheilspellend stilzwijgen in acht nam.
Daar stapte Joe, zonder een woord tot afscheid, den kant op der zandbank.
Het hart zonk Tom in de schoenen.
Hij keek naar Huck, en Huck, die hem niet durfde aanzien, sloeg de oogen neder en zeide:
"Ik verlang ook zoo, Tom; ik heb mij hier nog meer verlaten gevoeld dat overal elders en nu zal het nog erger worden.
Kom, Tom, laten wij ook gaan."
"Dank je wel; jelui kunt allebei gaan, als je verkiest.
Ik denk te blijven."
"Tom, ik wou liever gaan."
"Nu, ga dan!
Wie belet je?"
"Tom, ik wou, dat jij ook meegingt.
Toe, denk er eens over.
Wij zullen bij de zandbank op je wachten."
"Dan zul je verduiveld lang moeten wachten; dat is alles wat ik je te zeggen heb."
Huck ging verdrietig heen en Tom stond hem na te oogen, brandende van verlangen om hem te volgen en toch te trotsch om dat te doen.
Hij hoopte dat de jongens zouden omkeeren, doch zij waren al uit het gezicht.
Op eens voelde hij, dat het ontzettend eenzaam en stil om hem heen was geworden.
Nog eenmaal worstelde hij met zijn hooghartig gemoed, ijlde zijne makkers achterna en gilde:
"Wacht! wacht!
Dadelijk hielden zij stil en keerden zich om.
Toen hij hen had ingehaald, deelde hij hun een plannetje mede. Eerst hoorden zij hem gemelijk aan, maar toen zij eindelijk het punt ontdekten waar hij hen hebben wilde, werd zijn plan met een luid "hoera" begroet, een prachtig denkbeeld genoemd en werd er verklaard, dat, als hij het dadelijk had medegedeeld, zij niet aan naar huis gaan gedacht zouden hebben.
Tom maakte over zijne terughoudendheid eenige schoonschijnende verontschuldigingen; de ware reden daarvan echter was de vrees, dat zelfs dit geheim niet langer in staat mocht zijn hen nog te doen blijven, en hij had het daarom als het laatste noodschot bewaard.
De knapen keerden vroolijk terug en gingen met opgewekt gemoed weder aan het spelen, niet uitgepraat over het heerlijke denkbeeld van Tom en vol bewondering over zijn vernuft.
Na een smakelijk maal van eieren en visch verklaarde Tom, dat hij lust had on te rooken.
Joe vond dit een voortreffelijke inval en zeide, dat hij het ook eens wilde probeeren.
Huck maakte pijpjes en stopte die.
Onze nieuwelingen hadden nooit iets anders gerookt dan stroo-sigaren, doch dat waren "flauwe dingen," te kinderachtig on meegeteld te worden.
Nu strekten zij zich op het mos uit, leunden welbehaaglijk op hunne ellebogen en begonnen dapper te blazen.
De tabak was lang niet lekker en maakte hen een beetje draaierig; doch Tom zeide:
"Nu, dat is gemakkelijk.
Had ik geweten, dat er zoo weinig aan was, dan had ik het al lang geleerd."
"Ik ook," zeide Joe; "het beduidt niets."
"Hoe menig keer," zeide Tom, "heb ik rookers aangekeken en gedacht: 'Hè, ik wenschte dat ik het kon,' en dan hield ik het er voor, dat ik het nooit zou kunnen leeren.
Heb ik dat niet gezegd, Huck?
Heb jij het mij niet hooren zeggen, Huck?
Laat Huck zeggen, of het niet waar is."
"Ja, wel twintigmaal," zeide Huck.
"Neen," zeide Tom, "wel honderdmaal.
Eens nog, toen wij bij het slachthuis stonden.
Herinner jij je dat niet, Huck?
Bob Tanner was er ook bij en Johan Hatcher en Jeff Hatcher.
Weet je niet meer, Huck, dat ik het zeide?"
"Ja, zeker," antwoordde Huck. "'t Was op denzelfden dag, waarop ik mijn albasten knikker verloor;--neen, 't was den dag te voren."
"Heb ik het je niet gezegd?" zeide Tom. "Huck herinnert het zich nog."
"Ik geloof, dat ik den geheelen dag wel pijpen zou kunnen rooken. Ik ben niets misselijk."
"Ik ook niet," zeide Tom.
"Ik zou wel van den morgen tot den avond kunnen rooken, maar ik wed, dat Jeff Hatcher het niet zou kunnen."
"Jeff Hatcher!
Wel, hij zou bij den tweeden trek al katterig worden.
Laat hij het maar eens wagen, dan zul je wat zien!"
"Ik geloof het ook.--En Johnny Miller... Ik zou Johnny Miller wel eens met een pijp willen zien!"
"En ik!" zeide Joe.
"Ik ben zeker, dat Johnny Miller geen trekje kan doen.
Als hij maar één pijpje rookt, zou hij al ziek worden."
"Dat zou hij zeker, Joe.--Zeg, ik wou dat de jongens ons nu eens konden zien."
"Ik ook."
"Zeg, jongens," zeide Tom, "we moeten er niet van vertellen, en als we dan weder eens bij elkaar zijn, dan zal ik op je afkomen en zeggen: 'Joe, kom geef mij een pijp; ik wou eens rooken,' en dan moet jij zeggen, zoo onverschillig mogelijk, alsof het niets was: 'Goed, ik heb mijn oude pijp en ook nog een andere, maar mijn tabak deugt niet.'
En dan zal ik weer zeggen: 'O, dat doet er niet toe, als ze maar _zwaar_ is.'
En dan moet jij met de pijpen voor den dag komen en wij zullen ze kalmpjes opsteken--en dan zul je ze eens zien kijken."
"Waaratje, dat zal grappig zijn, Tom; ik wou, dat het nu al zoo ver was!"
"Ik ook. En wanneer wij hun vertellen, dat we het geleerd hebben toen we zeeroovers waren, zouden zij dan niet willen dat zij er bij geweest waren?"
"Neen, dat geloof ik niet; maar wij zullen er om wedden." Dus ongeveer liep het gesprek der knapen.
Langzamerhand echter begon het een weinig te verflauwen en wilde het niet meer vlotten.
De gapingen tusschen het eene onderwerp en het andere werden grooter en het spuwen verbazingwekkend. Elke porie in de wangen der knapen werd een spuitende fontein en zij konden de kelders onder hun tong niet schielijk genoeg uitscheppen on eene overstrooming te voorkomen.
Er kwamen tegen wil en dank kleine opwellingen in hun keel, die gevolgd werden door aanvallen van misselijkheid. De beide knapen zagen er bleek en akelig uit.
Eindelijk viel Joes pijp hem uit de krachtelooze vingers.
Daarop volgde die van Tom.
De beide fonteinen sprongen met onstuimige woede en de beide pompen werden met kracht en geweld uitgeschept.
Joe zeide flauwtjes:
"Ik heb mijn mes verloren, ik ga het eventjes opzoeken."
Tom zeide met bevende lippen en ingehouden adem:
"Ik zal je helpen. Ga jij dezen kant, dan loop ik langs de bron.--Neen, je behoeft niet mede te gaan, Huck;--wij zullen het wel vinden."
Huck ging weer zitten en wachtte een uur.
Toen begon hij zich te vervelen en ging zijne kameraden zoeken.
Zij lagen ver van elkander, diep in het woud, beiden zeer bleek en vast in slaap.
Maar uit een waarneming, welke hij deed, bleek hem dat zij, van hetgeen hen hinderde, verlost waren.
Zij hadden dien avond aan het souper niet veel te vertellen en zagen verlegen voor zich.
Toen Huck na het avondeten zijn pijp voor den dag haalde en er ook een voor hen wilde klaarmaken, bedankten zij en verklaarden dat zij zich niet wel voelden, omdat iets, dat zij 's middags gegeten hadden, hun nog in de maag zat.
HOOFDSTUK XVII.
Tegen middernacht werd Joe wakker en riep de jongens.
Er was eene drukkende benauwheid in de lucht, die weersverandering scheen te voorspellen.
De knapen schoten haastig hunne kleeren aan en schaarden zich voor de gezelligheid om een vriendelijk vuurtje, niettegenstaande men in den snikheeten, door geen enkel koeltje bewogen dampkring dreigde te stikken.
Zij bleven stil, in gespannen verwachting, om het vuur zitten.
Een pikzwarte duisternis, slechts afgewisseld door het schijnsel van het vuur lag over het landschap uitgespreid.
Daar verlichtte eensklaps, voor een oogenblik, een flikkerende lichtstraal het donker geboomte.
Een tweede volgde, iets heller daarna een derde.
Toen werd er een zacht gesuis door het woud gehoord en een nauw merkbaar tochtje verkoelde de wangen der sidderende knapen, die zich verbeeldden, dat de Geest van den Nacht hun was voorbijgegaan.
Daarop werd het weder bladstil.
Maar op eens veranderde een onheilspellende bliksemstraal den nacht in zóó helderen dag, dat elk grasscheutje op den bodem, het kleinste zelfs, duidelijk zichtbaar werd--en tevens drie bleeke, verschrikte gezichten te zien kwamen.
Een zware donderslag rolde door de lucht en verloor zich in de verte in een dof gerommel.
Een kille windvlaag streek hun langs het hoofd, schudde al de bladeren en joeg de asch on het vuur in groote vlokken naar omhoog.
Opnieuw zette een geweldige bliksemstraal het woud als in vuur en onmiddellijk daarna knalde een donderslag, die de boomtoppen boven het hoofd der kinderen scheen te splijten.
Doodelijk ontsteld klemden zij zich in de dikke duisternis, die thans alles weder omhulde, aan elkaar vast.
Enkele dikke regendroppels kletterden op de bladeren.
"Gauw, jongens, naar de tent!" riep Tom uit.
Zij spoedden zich weg en stommelden over wortels en door wijngaardranken voort.
Een weldoende rukwind loeide door het bosch.
Bliksemstraal volgde op bliksemstraal en ratelslag op ratelslag.
En nu stroomde de regen naar beneden en de razende orkaan dreef dien in breede golven over den grond.
De knapen schreeuwden luid tegen elkaar doch de bulderende storm en de rommelende donder overstemden hun geroep.
Eindelijk bereikten zij de tent, waaronder zij koud, verschrikt en druipende van het water eene schuilplaats zochten, dankbaar dat zij in hunne ellende lotgenooten hadden in elkander.
Zich aan elkaar verstaanbaar maken konden zij, al hadden andere geluiden zulks niet verhinderd, niet, door het woedend klepperen van het oude zeil.
De storm verhief zich meer en meer, en weldra rukte het zeil zich van zijne banden los en ijlde voort op de vleugelen van den wind.
De knapen grepen elkaar bij de hand en vluchtten onder het schutsdak van den grooten eik, aan den kant der rivier.
Nu had de strijd zijn toppunt van heftigheid bereikt en bij den onafgebroken gloed van het in de lucht vlammend bliksemvuur teekende zich alles daarbeneden akelig scherp af.
De zwiepende boomen, de kokende rivier met hare witte golven, de schuimvlokken die haar als met een sprei overdekten, de donkere omtrekken van den hoogen oever aan den overkant en daarboven de jagende wolken en de schuin neervallende regen.
Telkens gaf een reusachtige boom den strijd op en viel krakend over het jongere gewas; en de onvermoeide donderslagen barstten onafgebroken, met een oorverdoovend, alles doordringend, onuitsprekelijk schrikwekkend geraas, in knallen los.
De storm spande met eene uiterste poging al zijne krachten in om het eiland stuk te slaan, in vlam te zetten, onder water te dompelen, tot aan de kruinen der boomen toe, en alle schepselen die er op huisden te vernietigen.
Het was een vreeselijke nacht om onder den blooten hemel door te brengen.
Maar eindelijk was de strijd volstreden; de legermachten trokken onder steeds zwakker dreigen en rommelen af en de vrede nam de teugels van het bewind weder in handen.
De knapen gingen vol angst naar hun kamp terug en bemerkten, dat zij nog reden tot dankbaarheid hadden, want de groote vijgeboom, onder welken zij des nachts hadden gerust, was door den bliksem vernield en aan splinters geslagen.
Het geheele kamp was doorweekt en het kampvuur daarbij, want onze onbedachtzame knaapjes hadden geene voorzorgen tegen den regen genomen.
Stof genoeg om moedeloos te zijn: immers zij waren nat tot op het hemd en beefden van koude.
Al pratende over hun ongeval ontdekten zij, dat het vuur onder het groote blok hout, waartegen het aangelegd was, zoo ver had voortgewoekerd, dat daar waar het blok zich opwaarts kromde en boven den grond verhief, slechts een handje vol hout was blijven smeulen.
Toen gingen zij ijverig aan het werk, on met boomschors en afval van droog hout, dat zij hier en daar opzamelden, de uitgedoofde vlam aan te wakkeren, en nadat hun dit gelukt was legden zij er doode takken bovenop en hadden tot hunne groote vreugde weldra weder een knappend vuurtje.
Zij droogden hun gekookte ham, deden zich daaraan te goed, gingen daarna bij het vuur zitten en wijdden tot aan den morgenstond uit over hun nachtelijk avontuur.
Toen de zon de knapen met hare stralen begon te beschijnen, werden zij slaperig en trokken naar de zandbank, waarop zij zich ter ruste legden.
Zij ontwaakten bijna geroosterd door de heete dagvorstin en zetten zich met droge kleeren aan hun ontbijt.
Doch daarna gevoelden zij zich onaangenaam stijf en begon het heimwee terug te komen.
Tom bemerkte die kwade teekens en beurde de zeeroovers op, zooveel als hij kon.
Alles echter liet hen onverschillig, knikkers zoowel als het paardenspel en het zwemmen.
Hij bracht hun het afgesproken geheim te binnen en wist hierdoor een straaltje van opgewektheid in hun gemoed te doen doorschemeren.
Zoolang dat aanhield, boezemde hij hun belangstelling in voor een nieuw spel.
Dit was: het zeerooverschap er een poos aan te geven en voor de verandering Indianen te worden.
Het duurde dan ook niet lang, of zij hadden zich geheel ontkleed en van het hoofd tot de voeten met modderstrepen besmeerd. Als Zebra's gingen zij woest schreeuwend, door het woud, om eene Engelsche kolonie aan te vallen.
Van lieverlede scheidden zij zich in drie vijandelijke stammen en beschoten elkaar uit hinderlagen, onder vreeselijke strijdkreten en moordden en scalpeerden elkander bij duizenden.
Het was een bloedige dag en daarom zeer aangenaam.
Tegen den avond verzamelden zij zich hongerig en tevreden in hun kamp.
Thans evenwel deed zich eene moeilijkheid voor:--vijandige Indianen konden te zamen het brood der gastvrijheid niet breken, eer zij vrede gesloten hadden, en dit was bepaald onmogelijk zonder het rooken van de vredepijp.
Van eene andere wijze om een twist te beslechten hadden zij nooit gehoord.
Twee der wilden wenschten bijna, dat zij zeeroovers gebleven waren.
Toch was er geen andere weg. Met gehuichelde vroolijkheid vroegen zij om eene pijp en dampten zooals het behoort.
En ziet, zij waren blijde dat zij wilden geworden waren, want zij hadden er iets bij gewonnen.
Zij bemerkten namelijk, dat zij een weinig konden rooken, zonder naar een verloren mes te behoeven te gaan zoeken.
Natuurlijk werd er van deze heerlijke ontdekking partij getrokken en werd er na het eten voorzichtig nog een pijpje aangestoken.
Hun pogen werd met een goeden uitslag bekroond en zoo brachten zij een verrukkelijken avond door.
Zij waren trotsch er op en gelukkiger met het verworven talent, dan zij geweest zouden zijn, indien zij de zes natiën gescalpeerd en afgestroopt hadden.
En hier zullen wij hen aan hun pijp en hun gezwets overlaten, daar wij voor het tegenwoordige niets met hen te maken hebben.
HOOFDSTUK XVIII.
Op dien stillen Zaterdag heerschte er in het stadje St. Petersburg ver van algemeene vroolijkheid.
Juffrouw Harper en tante Polly met de haren, zaten onder zuchten en tranen rouwkleeren te maken en de anders toch reeds stille straten waren als uitgestorven.
De bewoners gingen somber en zwijgend huns weegs en liepen elkaar, onder het slaken van zware zuchten, sprakeloos voorbij.
De kinderen waren verlegen met hun vrijen Zaterdagmiddag; hun hart was niet bij het spel en het was nog niet begonnen of het was alweer gedaan.
In den namiddag zou men Becky Thatcher met een bezwaard gemoed langs het verlaten schoolgebouw hebben kunnen zien zwerven, zonder iets of iemand te vinden on haar te troosten.
Eindelijk sprak zij verdrietig tot zich zelve:
"Och, had ik toch zijn koperen knop maar! Helaas ik heb geen enkele gedachtenis, niets dat mij aan hem herinnert!"
En de woorden bleven haar in de keel steken.
Na een poos hernam zij:
"Het gebeurde juist op deze plek. O, als ik het over kon doen,--ik zou hem voor geen wereld zoo behandelen!
Nu is hij heengegaan, en ik zal hem nooit, nooit meer terugzien!"
Dit denkbeeld maakte haar zoo van streek, dat, op den ganschen weg huiswaarts, haar de tranen langs de wangen biggelden.
Zij bleven voor het ijzeren hek staan kijken en vertelden elkaar op eerbiedigen toon, wat Tom, de laatste maal dat zij hem gezien hadden, gedaan had en wat Joe gezegd had, woorden waaraan zij toen niet gehecht hadden, maar die gebleken waren eene vreeselijke voorspelling te zijn. Sommigen wezen de juiste plek aan, waar de ongelukkige knapen toen gestaan hadden en voegden er gedurig volzinnen bij als deze: "En ik stond juist, juist, zooals ik nu sta,--en hij stond juist, waar jij nu staat--juist zoo dicht bij--en hij lachte precies zooals ik nu doe--en toen ging mij een rilling door de leden: waarom, dat wist ik zelf niet, maar nu begrijp ik het."
Daarop volgde een geschil over de vraag, wie de overledenen het laatst gezien had, en velen maakten aanspraak op de droevige onderscheiding, terwijl zij hunne beweringen met meer of minder afdoende bewijzen staafden. En toen zij het er eindelijk over eens waren, wie de gelukkige geweest was, kreeg deze eene plechtige voornaamheid en werd hij door al de anderen bewonderd en benijd.
Een klein jongentje in hun midden, dat zich toch ook gaarne op iets ten aanzien van Joe en Tom beroemen wilde, zeide met den noodigen trots:
"Tom Sawyer heeft mij ook een pak slaag gegeven."
Doch deze onderscheiding werd met te veel anderen gedeeld, om aanspraak op haar naam te kunnen maken, en het kleine mannetje droop verlegen af.
Na nog eenigen tijd op fluisterenden toon over de daden der overleden helden gesproken te hebben, verspreidde zich de schare.
Toen den volgenden morgen de Zondagsschool uitging, begon de dood- in plaats van de gewone kerkklok te luiden.
Het was een rustige sabbatmorgen en het sombere gelui was volkomen in overeenstemming met de stille, kalme natuur.
Uit alle straten en stegen zag men menschen naar de kerk stroomen en de meesten bleven, voordat zij binnentraden, een oogenblik in het voorportaal van het Godshuis staan, om met gedempte stem over het ongeval te spreken.
In de kerk evenwel hield het gefluister op.
Daar werd geen geluid vernomen, behalve het geritsel der japonnen van de vrouwen die zich naar hare zitplaatsen begaven.
Bij menschengeheugenis was de kerk nooit zoo vol geweest.
Toen iedereen gezeten was, volgde er een akelige pauze; want, zie, daar kwam tante Polly binnen, gevolgd door Sid en Marie, en daarachter de familie Harper,--allen in diepen rouw gekleed. De geheele vergadering, de predikant niet uitgezonderd, rees eerbiedig op en bleef staan, totdat de rouwdragers in de voorste bank hadden plaats genomen.
En nu volgde weder eene indrukwekkende stilte, afgebroken door een onderdrukt gesnik, dat eerst ophield, toen de predikant zegenend zijne handen over de menigte uitspreidde en ging bidden.
Op het gebed volgde een aandoenlijk, toepasselijk gezang en vervolgens werd de tekst voorgelezen: "Ik ben de opstanding en het leven."
In den loop zijner rede schilderde de predikant het beminnelijk karakter der veelbelovende jeugdige overledenen zóó aangrijpend af, dat elk lid der vergaderde gemeente zich het hart voelde toeknijpen bij de gedachte aan zijne opzettelijke verblinding, die halsstarrig niets dan fouten en gebreken in de arme knapen had willen ontdekken.
Menig treffend voorval uit het leven der afgestorvenen bracht hij bij, waarin hunne zachtheid en de adel van hun gemoed schitterend voor den dag kwamen. Duidelijk zag men thans in, dat de schijnbaar ondeugende knapen in waarheid goed waren geweest, en men herinnerde zich met hartzeer, hoe men menige edele daad der beide kinderen als booze streken had beschouwd, die men met een vracht zweepslagen had beloond.
De vergadering werd hoe langer zoo meer bewogen, al naarmate de redenaar zijne pathetische schetsen vervolgde, zoodat op het eind al de aanwezigen in tranen versmolten en met de weenende rouwdragers een koor van zenuwachtig gesnik aanhieven.
Zelfs de prediker was zijn gevoel niet langer meester en zette zich bitter schreiende in den preekstoel neder. Juist op dat oogenblik ontstond er een klein geritsel in het voorportaal, waarop toevallig niemand acht sloeg.
Een oogenblik later kraakte de kerkdeur, en de dominée nam den zakdoek van zijne betraande oogen weg, rees op en bleef, als van den donder getroffen, in den preekstoel staan.
Eerst volgde één en daarna eene tweede paar oogen de richting van des predikers blik, en binnen eenige oogenblikken verhieven zich al de vergaderden van hunne zitplaatsen en staarden naar de deur, door welke de drie doodgewaande knapen voorwaarts stapten;--Tom vooruit, toen Joe en verlegen in de achterhoede, de ongelukkige, in lompen gehulde Huck.
Zij hadden zich achter een pilaar schuilgehouden, om hun eigen lijkpredikatie te hooren.
Tante Polly, Marie en de Harpers wierpen zich op de hun teruggegeven kinderen, versmoorden hen bijna onder kussen en goten een stortvloed van dankgebeden over hun hoofd uit, terwijl Huck bedeesd in een hoek bleef staan, niet wetende wat hij doen moest en hoe hij zich voor zoovele onwelkome oogen moest verbergen.
Hij week zachtjes achteruit om af te druipen, Maar Tom vatte hem bij den arm en zeide:
"Tante Polly, dat is niet mooi; er moest ook iemand verheugd zijn, dat Huck is teruggekomen."
"En dat zal ook zoo zijn.
Ik ben blijde hem te zien, dien ongelukkigen, moederloozen jongen!"
En in hare verrukking ging de oude juffrouw hem zoo hartelijk omhelzen, dat de arme knaap zich ten laatste niet meer wist te bergen van verlegenheid.
Plotseling riep de dominée met luider stem: "Juich, aarde! juich alom den Heer!" "Zing!--en doe het met geheel uw ziel!"
En dat deden zij.--En de tonen van den ouden honderdsten psalm klonken zegevierend door het eerwaarde kerkgebouw, en terwijl zij de muren deden trillen, keek Tom Sawyer, de zeeroover, naar de hem benijdende jeugd en beleed in zijn hart, dat dit het schoonste oogenblik zijns levens was.
Toen de "beetgenomen" kerkgangers uiteengingen, verklaarden zij, dat zij bijna wenschten nog eens zoo voor den gek gehouden te worden, on het genot te smaken, den ouden honderdsten psalm zóó te hooren zingen.
Tom kreeg dien dag meer zoenen en klappen, al naar gelang van tantes veranderlijke gemoedsstemming, dan hem te voren in een jaar waren toebedeeld. De oude juffrouw toch was zoo vervuld van dankbaarheid aan God en liefde voor haar neef, dat zij nauwelijks wist of zij aan die gevoelens door kastijdingen dan wel door liefkozingen moest lucht geven.
HOOFDSTUK XIX.
Dit nu was Toms groot geheim:--het plan om met zijne mede-zeeroovers naar huis terug te keeren, op het oogenblik dat de lijkdienst over hen zou gehouden worden.
Zij hadden in een bosch, in de nabijheid van St. Petersburg, geslapen en waren bij het aanbreken van den dag door allerlei straatjes en steegjes gekropen, totdat zij de kerk bereikt hadden, waar zij te midden van een chaos van vermolmde banken nog een uiltje hadden geknapt.
Den volgenden morgen na het ontbijt waren tante Polly en Marie buitengewoon hartelijk jegens Tom en voorkwamen zijne wenschen.
Het gesprek was bijzonder levendig en tante Polly zeide:
"Ik zal niet ontkennen, Tom, dat ik het nogal grappig van je vond, om de gansche stad eene week lang te laten treuren, terwijl jelui pleizier maakten; maar ik kan mij niet begrijpen, hoe je zoo ongevoelig kondt zijn, om mij zoo lang in de benauwdheid te laten.
Als je op een blok hout de rivier kondt oversteken voor je lijkdienst, had je ook wel eens kunnen komen overvaren om mij te verstaan te geven, dat je niet dood, doch alleen weggeloopen waart." "Ja, waarom heb je dat niet gedaan?" zeide Marie.
"Ik geloof zeker, dat, als je er aan gedacht hadt, je wel even hier zoudt gekomen zijn."
"Zou je, Tom?" vroeg tante Polly, terwijl zij peinzend haar gelaat tot hem ophief.
"Zeg, zou je het gedaan hebben, als je er aan gedacht hadt?" "Ik... wel, ik weet het niet.
"Tom, ik dacht dat je ten minste zooveel van mij hieldt, om dat voor mij over te hebben," zeide tante Polly, op een toon zoo vol weemoed, dat het gemoed van den knaap volschoot. "Het zou mij een troost geweest zijn te weten, dat je er aan gedacht had, zelfs zonder het te hebben gedaan."
"Nu, lieve tante, maak er u niet naar over," vleide Marie; "'t is niets dan onnadenkendheid van Tom.
Hij is altijd zoo--zoo onbezonnen."
"'t Spijt mij vreeselijk!
Sid zou er aan gedacht hebben; hij zou bij mij gekomen zijn.
O Tom, eens zal het je berouwen, als het te laat is, en dan zul je zeggen: 'Was ik maar wat meer bezorgd voor haar geweest!'"
"Och tante," zeide Tom, "u weet toch wel, dat ik veel van u houd."
"Ik zou het beter weten, indien je er een weinigje meer naar handeldet."
"Ik wou nu wel, dat ik het maar gedaan had," zeide Tom, op berouwvollen toon; "maar ik heb toch van u gedroomd; dat is al wat."
"Dat zegt nog niet veel; een kat doet hetzelfde: maar 't is toch beter dan niets.
Wat heb je gedroomd?"
"Wel, Woensdagnacht droomde ik, dat u bij het bed zat en Sid op de houtkist en Marie naast hem."
"Nu, dat doen we immers altijd.
Het verheugt me, dat je ons de moeite waard geacht heb, dat van ons te droomen."
"En ik droomde, dat de moeder van Joe Harper hier was."
"Wel, zij was hier!
Heb je nog meer gedroomd?"
"O, nog zooveel!
Doch het staat mij niet duidelijk meer voor."
"Tracht het je te binnen te brengen.--Gaat het?"
"Er ligt mij iets van bij, dat het heel hard woei."
"Bezin je nog eens!
De wind woei hard en..."
Tom hield een minuut lang peinzend zijne hand voor zijn voorhoofd en zeide toen:
"Ik ben er!
Ik ben er!
De wind blies de kaars uit!"
"God zij ons genadig!
Ga voort, ga voort!"
"En het was mij, als zeidet gij: 'Wel, ik geloof, dat de deur...'"
"Ga voort, Tom!"
"Laat mij een oogenblikje, een klein oogenblikje bedenken.
O ja,--u zei, dat u dacht dat de deur open was."
"Zoo waar als ik leef, dat heb ik gezegd!
Heb ik niet, Marie?
Ga verder!"
"En toen--en toen--ik ben er niet zeker van, maar toen meende ik, dat u Sid de deur liet..."
"Nu! Wat liet ik Sid, Tom?
Wat liet ik Sid doen?"
"U liet hem--u--O--u liet hem de deur dichtdoen!"
"Hemelsche goedheid!
Zoo iets heb ik nog nooit gehoord!
Zeg mij niet meer, dat droomen bedrog is.
Sientje Harper zal dit weten, eer ik een uur ouder ben.
Het zal mij eens benieuwen of zij mij nu nog zal bespotten over mijne lichtgeloovigheid!"
"O, tante, het wordt mij zoo klaar als het licht!
Toen zei u, dat ik niet slecht was, alleen maar een beetje lichtzinnig en ondeugend."
"Zoo was het.
Hemelsche genade!--Ga verder, Tom."
"En toen begon u te schreien."
"Dat deed ik, dat deed ik!
En voorwaar niet voor de eerste maal.--en toen?"
"Toen begon juffrouw Harper te schreien en zeide, dat het precies hetzelfde met haar Joe was en dat ze wilde dat zij hem geen zweepslagen gegeven had omdat hij room had gesnoept, dien zij zelve uit het raam had gegooid."
"Tom!
De Geest was op u,--gij waart aan het profeteeren, dat waart ge!
God in den hemel!--Ga voort, Tom!"
"Toen zei Sid... Hij zei..."
"Ik, geloof niet, dat ik iets gezegd heb," sprak Sid.
"Jawel Sid," zeide Marie.
"Houdt jelui je mond en laat Tom voortgaan. Wat zeide hij, Tom?"
"Hij zei--geloof ik--dat hij hoopte, dat ik het goed zou hebben in de plaats waar ik was heengegaan, maar indien ik beter had opgepast...."
"Hoor jelui dat? Het ware zijne eigen woorden."
"En u sloot hem den mond."
"Waarempel, dat heb ik gedaan.
Er moet een engel op dat eiland geweest zijn."
"En juffrouw Harper vertelde, dat Joe haar met een voetzoeker verschrikt gemaakt had, en u, dat ik de kat met den drank geplaagd had."
"Zoo waar als ik leef!"
"En toen werd er gepraat over het opvisschen van onze lijken en over den lijkdienst, en bij het heengaan hebt u juffrouw Harper gezoend en toen zijt gij beiden in tranen uitgebarsten."
"Het gebeurde precies zoo! Precies zoo, zoo waar als ik hier in de kamer zit.
Je kondt het niet beter verteld hebben, al had je er bij gezeten.--En wat toen?
Ga voort, Tom."
"Toen droomde ik, dat gij voor mij badt,--en ik kon u zien en elk woord hooren dat gij spraakt.
En gij gingt naar bed, en ik was zoo bedroefd, dat ik een stuk van den vijgeboom nam en daarop krabbelde: 'Wij zijn niet dood, wij zijn alleen maar weggegaan om zeeroovers te worden,' en dat bij den kandelaar op de tafel legde.
En toen nam ik den kandelaar van de tafel en hield dien boven uw gelaat, en gij zaagt er in uw slaap zoo vriendelijk uit,--en ik droomde, dat ik mij over u heenboog en u op de lippen kuste."
"Hebt ge dat gedaan, Tom?
Nu vergeef ik u alles!"
En zij greep den knaap en omhelsde hem met zulk eene verpletterende hartelijkheid, dat hij zich den misdadigsten schurk der aarde voelde.
"Het was zeer lief, ofschoon het slechts een droom was," zeide Sid hoorbaar in zichzelven.
"Houd je mond, Sid!
Iemand doet in zijn droom juist wat hij wakende zou verrichten.
Hier heb je een grooten appel, Tom, dien ik voor je bewaard heb, als je ooit terug gevonden werdt. En ga nu naar school.
Hij is lankmoedig en vol goedertierenheid voor hen die in hem gelooven en Zijn woord houden, hoewel de Hemel weet dat ik die genade niet waardig ben. Doch indien slechts de waardigen zijne zegeningen genoten en zijne hand mochten vatten om hen te leiden over hobbelige paden, zouden er weinigen zijn, die hier vroolijk konden leven of in zijne rusten konden ingaan, als de nacht komt.
De kinderen gingen naar school en de oude juffrouw stapte de straat op, om een bezoek bij juffrouw Harper te brengen, ten einde haar ongeloof door Toms wondervollen droom den doodsteek te geven.
Sid was slim genoeg on zich stil te houden, zoolang hij in de kamer was. Toen hij de deur achter zich had dichtgeslagen, riep hij uit: "Een mooie grap--zoo'n lange droom, zonder een enkele vergissing!"
Wat een held was Tom nu geworden!
Hij sprong en huppelde niet meer langs den weg, maar bewoog zich voort met de waardige voornaamheid, welke aan den zeeroover past, die voelt dat hij een man van beteekenis is in het oog van 't publiek. En dat was hij inderdaad.
Hij hield zich, als zag hij de blikken, als hoorde hij de opmerkingen niet, waarvan hij het voorwerp was, doch zij waren spijs en drank voor zijne ziel.
Jongere knapen liepen achter hem aan en verhoovaardigden zich op de eer van met hem gezien en door hem geduld te worden, en behandelden hem alsof hij de Tamboer Majoor was van een optocht, of de olifant onder wiens leiding eene menagerie de stad binnentrekt.
De jongens van zijne jaren deden, alsof zij er niets van wisten dat hij weg geweest was, maar vergingen niettemin van afgunst.
Zij zouden er wat voor gegeven hebben om zijne bruine, door de zon verbrande huid en zijne vermaardheid te bezitten, en Tom zou daarvan voor geen wereldsch geld afstand hebben gedaan.
Op school werd aan Tom en Joe zoo het hof gemaakt en werden ze zoozeer bewonderd, dat de beide helden weldra onuitstaanbaar pedant werden.
Zij begonnen hunne avonturen aan gretig luisterende toehoorders te vertellen, doch brachten het nooit verder, dan het begin; want eene verbeelding als de hunne, steeds klaar om nieuwe stof aan te brengen, zou moeielijk tot een eind hebben kunnen komen.
En toen zij ten slotte hunne pijpen voor den dag haalden en kalm de rookwolken in het rond bliezen, hadden zij het toppunt van roem bereikt.
Tom was tot het besluit gekomen, dat hij thans wel van Becky Thatcher kon afzien.
Zijne glorie was hem genoeg en voor deze alleen zou hij voortaan leven.
Nu hij zulk een voornaam persoon geworden was, kon het wel eens zijn, dat zij lust kreeg bij te draaien.
Welnu, als zij dat deed, zou zij ervaren, dat hij even onverschillig kon zijn als sommige andere lieden.
Daar kwam zij juist toevallig aan.
Tom deed alsof hij haar niet zag en voegde zich bij een ander troepje jongens en meisjes, met wie hij dadelijk een druk gesprek aanknoopte.
Spoedig ontwaarde hij, dat Becky met gloeiende wangen en schitterende oogen, vroolijk nu achter dan vooruit huppelde, schijnbaar met hart en ziel krijgertje speelde en het uitgilde van 't lachen, wanneer zij een van haar kameraadjes gevangen had. Maar het ontging hem niet, dat zij hare vangsten altijd in zijne buurt deed en dan tersluiks naar hem keek.
Dit streelde zijne booze ijdelheid ongemeen en deed hem, in plaats van hem voor haar te winnen, nog meer op zijne hoede zijn, om door taal noch teeken te verraden, dat hij haar toeleg bemerkte.
Weldra gaf zij vruchteloos de moeite op en ging onder het slaken van zware zuchten besluiteloos op en neer wandelen, terwijl zij nu en dan heimelijk veelbeteekenende blikken op Tom wierp.
Het viel haar op, dat Tom drukker met Amy Lawrence praatte dan met iemand anders.
Dit gezicht verbitterde haar zoozeer, dat zij het besluit nam naar huis te gaan.
Doch hare verraderlijke voetjes droegen haar tegen wil en dank naar de plaats, waar Tom en Amy stonden.
Met geveinsde opgewektheid zeide zij dicht bij Toms oor tot een meisje:
"Wel, Marie Austin, ondeugende meid, waarom ben je niet op de zondagsschool geweest?"
"Ik ben er geweest. Heb je me niet gezien?"
"Neen.
Waart ge er?
Waar heb je gezeten?"
"In de klasse van juffrouw Peters, waar ik altijd zit.
Ik heb jou wel gezien."
"Zoo!
Hoe mal, dat ik jou niet zag!
Ik had je van de pic-nic willen vertellen, die gegeven wordt."
"O, dat is heerlijk!
En wie geeft die?"
"O, heertje, ik hoop dat zij mij ook vragen zal."
"Natuurlijk; het is mijn partij.
Zij vraagt iedereen, die ik hebben wil."
"Verrukkelijk!--wanneer zal het gebeuren?"
"Al spoedig.
In de vacantie, denk ik."
"Voortreffelijk!--Je vraagt zeker al de jongens en meisjes?"
"Ja, al mijne kennissen, dat is te zeggen, al de jongens en meisjes, die lief tegen mij zijn," en meteen werd er tersluiks naar Tom gekeken. Doch deze had het juist ontzettend druk met Amy Lawrence over het vreeselijke onweer op het eiland en over den bliksem, die den grooten vijgeboom aan spaanders sloeg, terwijl hij, Tom, op geen tien pas afstands stond.
"En mag ik ook komen?"
"Ja."
"En ik?" zeide Sally Rogers.
"Ja."
"En ik ook!" riep Suze Harper.
"Ja."
En zoo ging het met vroolijk handgeklap voort, totdat de geheele troep om eene uitnoodiging gebedeld had, behalve Tom en Amy.
Deze twee keerden koeltjes de anderen den rug toe en wandelden pratende voort.
Becky's lippen begonnen te beven en hare oogen schoten vol tranen, en ofschoon zij deze teekenen van smart onder een vroolijk gelaat en een eindeloos gekeuvel zocht te verbergen, was de pret van de pic-nic en eigenlijk van alles af. Zoodra zij zulks onopgemerkt doen kon, sloop zij heen en ging in een hoekje zitten, om, zooals haar geslacht dat noemt, eens flink "uit te huilen."
Daar bleef zij, gebelgd over hare gekrenkte ijdelheid, zitten, totdat de schoolbel haar gelui deed hooren.
Toen stond zij met wraak in het hart op, schudde met een vergramd gelaat haar gevlochten haarbos en mompelde, dat zij wel wist wat zij doen zou.
Bij het uitgaan der school zette Tom zijne hofmakerij aan Amy Lawrence met onuitsprekelijke zelfvoldoening voort.
Hij bleef voortdurend in den omtrek, in de hoop van Becky te vinden en haar door zijn wreed spel te kwellen.
Eindelijk ontdekte hij haar--en de hooge temperatuur zijner gemoedsstemming daalde op eens tot het vriespunt.
Zij zat welbehaaglijk op een bankje achter de school, in een boek prentjes te kijken met Alfred Temple, en zij waren zoo in hunne beschouwing verdiept en hielden hunne hoofden zoo dicht bij elkaar, dat er buiten hen en het prentenboek niets in de wereld scheen te bestaan.
Een vuur van jaloezie gloeide Tom door de aderen.
Hij verwenschte zichzelven, omdat hij de kans tot eene verzoening met Becky zoo jammerlijk had verspeeld.
Hij noemde zich een dwaas en de Hemel weet wat niet al meer, en het huilen stond hem nader dan het lachen.
De naast hem loopende Amy keuvelde lustig voort en juichte in haar hart,--doch Toms tong scheen hem aan het verhemelte te kleven.
Hij hoorde niet wat Amy zeide, en wanneer zij stilhield om op een antwoord te wachten, kwamen er onsamenhangende, verwarde klanken, die veeltijds op de vraag niet sloegen.
Niettemin bleef hij achter het schoolgebouw op-en nederloopen, om zich de oogballen met het hatelijk schouwspel te pijnigen.
Hij kon niet anders, en de gedachte dat Becky Thatcher niet eens scheen te vermoeden dat hij in het land der levenden was, maakte hem bijna krankzinnig.
Toch zag zij het maar al te goed en wist zij dat zij veld won ook, en was blijde dat hij nu ondervond, wat zij had uitgestaan.
Amys vroolijk gebabbel werd hem ondraaglijk.
Tom begon verontschuldigingen te maken en zeide dat hij naar huis moest om te werken, daar het laat werd.
Doch tevergeefs: het vogeltje kirde altijd maar voort: "Ik wou, dat ze naar de maan vloog!
Zal ik dan nooit van haar afkomen?"
Eindelijk zeide hij dat hij weg moest, en het meisje antwoordde argeloos, dat zij zorgen zou morgenochtend weder op haar post te zijn.
En hij spoedde zich voort en haatte haar om die belofte.
"Een andere jongen!" sprak Tom tot zich zelven en knarste met de tanden. "Zij mocht, wat mij betreft, elken jongen van de plaats genomen hebben, behalve dien vromen Piet, die zich zoo mooi kleedt en zoo voornaam is!
Best, jongen! ik heb je een pak gegeven den eersten dag dat je hier kwaamt, en je zult er nog een hebben.
Wacht je beurt maar af.
Dan gaat het zoo!"
En toen ging hij in zijne verbeelding aan het afkloppen van den jongen, maakte de bewegingen van "iemand een pak geven"--en sloeg, schopte in de lucht, onder het uitroepen van: "Ziezoo, dat 's voor jou goed?
Heb je nou genoeg, zeg?
Laat dit je een les zijn."
Toen snelde hij naar huis.
Hij kon de gedachte aan Amys dankbaar geluk en aan dat andere tooneel niet meer verdragen.
Becky intusschen zette hare plaatjesbeschouwing met Alfred voort; maar toen de minuten voortkropen en er geen Tom kwam, verloor haar zegepraal iets van haar luister en verdween hare belangstelling.
Zij werd rusteloos en afgetrokken en eindelijk neerslachtig. Een paar malen spitste zij de ooren bij het geluid van een voetstap, maar de hoop, waarmede zij zich streelde, bleek ijdel te zijn.
Er kwam geen Tom.
Eindelijk voelde zij zich zoo ellendig, dat zij goud zou gegeven hebben, indien zij het niet zoover had laten komen.
Toen de arme Alfred, ziende dat zij--hoe het kwam wist hij niet--ophield hem haar aandacht te schenken, zijn ijver verdubbelde en gedurig uitriep: "O, hier is een mooi plaatje, kijk eens!" verloor zij alle geduld en zeide: "O, kwel mij niet langer!
Het kan mij niet schelen," en in tranen uitbarstende, stond zij op en ging heen.
Alfred liep haar achterna en trachtte haar te troosten, doch zij zeide:
"Ga weg en laat mij met rust.
Ik heb een hekel aan je!"
De arme jongen zag haar verbijsterd aan en kon maar niet begrijpen, wat hij toch misdaan had.--Zij had hem zoo even nog gezegd, dat zij den geheelen middag prenten wilde kijken, en nu liep zij schreiend van hem weg.
Ontstemd zette hij zich in de leege school neder.
Hij was boos en gekrenkt en vond spoedig den sleutel tot de waarheid;--het meisje had hem eenvoudig tot speelbal gemaakt, om haar woede tegen Tom Sawyer te koelen.
Deze gedachte verminderde zijn haat tegen Tom niet en hij zon op een middel, om hem een poets te spelen, zonder er zelf in te loopen.
Daar viel zijn oog op Toms leesboek.
Dat was een schoone gelegenheid.
Hij sloeg de les op, welke dien middag gelezen moest worden en bekladde die flink met inkt.
Becky, die op dat oogenblik toevallig naar binnen keek, zag de daad en verwijderde zich zonder iets van hare ontdekking te laten merken.
Zij ging huiswaarts in de hoop Tom tegen te komen om hem alles te vertellen.
Tom zou er haar erkentelijk voor zijn en hun verschil zou worden bijgelegd.
Maar eer zij halverwegen was, kwam zij van haar plan terug.
De gedachte aan Toms behandeling bij gelegenheid van de te berde gebrachte pic-nic kwam haar weder voor den geest en vernieuwde haar spijt.
Zij besloot aan te zien, dat hij, ter zake van de vlekken in zijn boek, slaag kreeg en nam zich voor hem nog op den koop toe voor eeuwig te haten.
HOOFDSTUK XX.
Tom kwam te huis in een allertreurigste gemoedsstemming, en de eerste woorden, die zijne tante tot hem richtte, bewezen hem dat bij haar geen troost voor zijn verdriet te vinden was, want het luidde terstond:
"Tom, ik zou wel grooten lust hebben je levend te villen!"
"Wat heb ik dan gedaan, tantelief?"
"Genoeg om die straf te verdienen.
Zoodra je weg waart, ben ik, oude gekkin, naar Sientje Harper geloopen, in de hoop van haar al den onzin over dien droom van jou te doen gelooven, en daar vertelt zij mij, dat zij van Joe gehoord heeft, dat je de rivier overgezwommen bent en 's avonds onder mijn bed alles hebt afgeluisterd wat wij dien nacht gesproken hebben.
Tom, ik weet niet wat er van een jongen groeien moet, die zich zoo gedraagt als jij. Ik schaam me dood, als ik er aan denk, dat je me stilletjes, zonder een gezicht te vertrekken, naar Sientje Harper hebt laten gaan!"
Uit dat oogpunt had Tom de zaak nog niet beschouwd.
Het verhaal, dat hem vóór schooltijd zoo ijselijk grappig had toegeschenen, was nu een gemeene leugen geworden.
Hij liet het hoofd hangen en wist niet wat hij zeggen zou.
Eindelijk stamelde hij:
"Tantelief, ik wou dat ik het niet gedaan had, maar ik deed het zonder nadenken."
"O kind, je denkt nooit,--behalve wanneer het je zelf geldt.
Je dacht wel, toen je in den pikdonkeren nacht van Jackson Island kwaamt afzakken, om ons over onze droefheid uit te lachen, en toen je mij met een leugen over een droom voor den gek hield; maar om medelijden met ons te hebben en ons angst te sparen, daaraan had je niet gedacht."
"Tante, ik weet dat het gemeen was, maar waarlijk het was mijne bedoeling niet zoo slecht te zijn,--neen, wezenlijk niet.
En dan dien nacht ben ik heusch niet gekomen om u uit te lachen."
"Waarom kwam je dan?"
"Eigenlijk om u te zeggen, dat ge niet ongerust over ons behoefdet te wezen, omdat wij niet verdronken waren.
"Tom, Tom, ik zou het dankbaarste schepsel van de wereld zijn, indien ik gelooven kon, dat je ooit zulk een goede gedachte gehad hebt, maar je weet best, dat het niet zoo was."
"Waarachtig, tante, ik heb het daarom gedaan;--ik mag sterven, als het niet waar is."
"Tom lieg niet,--doe dat toch niet.
Dat maakt het geval nog honderdmaal erger."
"Ik lieg niet, tantelief; het is de waarheid.
Ik wilde u verdriet sparen; daarom alléén ben ik gekomen."
"Ik zou een wereld geven, als ik 't gelooven kon; hij zou eene macht van zonde bedekken.
Ik zou er dan bijna blij om zijn, dat gij zijt weggeloopen en zoo slecht hebt gehandeld.
Maar 't is niet aan te nemen; want waarom heb je het dan niet gezegd, kind?"
"Wel, ziet u, tantelief, toen ik over den lijkdienst hoorde spreken, werd ik zoo vervuld door het heerlijk denkbeeld om mij met Joe en Huck in de kerk te verbergen, dat ik het niet over mij kon verkrijgen den boel te bederven, en daarom stak ik de boomschors weder in den zak"
"Welke boomschors?"
"Och de schors, waarop ik geschreven had, dat wij zeeroovers waren.
Ik wou nu, dat u maar wakker geworden waart, toen ik u kuste; wezenlijk, dat wou ik."
"Heb je mij gezoend?" "Ja zeker."
"Stellig, Tom?"
"Ja, wezenlijk, tantetje,--op mijn woord van eer."
"Waarom heb je dat gedaan, Tom?"
"Omdat ik het zoo lief van u vond, dat ge zoo bedroefd over mij waart;--dat speet mij zoo."
De woorden klonken als de waarheid.
De oude tante kon eene kleine trilling in hare stem niet verbergen, toen zij sprak: "Kus mij nog eens, Tom!--en loop dan naar school en plaag mij niet meer"
Toen hij weg was, ging tante Polly naar een kleerkast en haalde daaruit het buisje, dat Tom tijdens zijn zeerooverschap had aangehad.
Zij hield het een oogenblik in de hand en zeide tot zich zelve:
"Neen, ik durf niet.--Arme jongen, ik weet zeker dat hij gelogen heeft,--maar het was een gezegende, driewerf gezegende leugen!
Ik hoop, dat de Heer.... neen, ik weet zeker, dat Hij hem vergeven zal, omdat het zoo lief van hem was, dat hij het vertelde.
Maar ik wil er geen onderzoek naar doen."
Zij legde het buisje weg en bleef een oogenblik in gedachten verzonken, voor de kast staan.
Tweemaal stak zij de hand uit, om het kleedingstuk nog eens op te nemen en twee malen bedwong zij zich.
Nogmaals, en dezen keer waagde zij het, zich zelve troost insprekende met de gedachte: "Het is een goede leugen--een beste leugen; ik zal het mij niet aantrekken dat het onwaar is."--En het buisje werd doorzocht.
En daar vond ze Toms stukje hout en las onder een vloed van tranen de woorden, die er op geschreven stonden, zeggende: "Nu kan ik het den jongen vergeven, ook al had hij millioenen zonden begaan."
HOOFDSTUK XXI.
Er was iets in Tante Polly's wijze van doen, toen zij Tom omhelsde, dat zijne neerslachtigheid verdreef en hem weder vroolijk en gelukkig maakte.
Hij ging naar school en smaakte het genot op den hoek van Meadow Lane toevallig Becky Tatcher tegen te komen.
Zijn gemoedstoestand bepaalde doorgaans zijne handelingen.
Zonder een oogenblik te aarzelen, liep hij naar haar toe en zeide: "Ik heb je vandaag heel gemeen behandeld, Becky, en dat spijt mij.
Ik zal het nooit van mijn leven weer doen. Zullen wij, als je blieft, maar weder goede vrienden worden?"
Het meisje hield stil, keek hem met een blik vol verachting aan en zeide: "Wilt u de goedheid hebben, mijnheer Thomas Sawyer u bij uw eigen vrienden te houden.
Ik denk mij niet meer met u te bemoeien."
En het hoofd in den nek werpende, ging zij voorbij.
Tom was zoo verpletterd, dat hij zelfs de tegenwoordigheid van geest miste om te zeggen:
"Ik geef geen zier om je, nufje dundoek," totdat het geschikte oogenblik voor dien uitval voorbij was.
Dus zweeg hij met een woedend gezicht.
Ziedende van toorn stapte hij de schoolplaats binnen en mompelde, dat hij wou dat zij een jongen was, om het haar eens fiks in te peperen.
Toen hij haar voorbijging, wierp hij haar een paar hatelijkheden naar het hoofd, die behoorlijk teruggeslingerd werden, en de hoop op het herstel van den vrede scheen onherroepelijk verloren.
Becky kon in hare drift den tijd haast niet afwachten, waarop de les zou beginnen en zij Tom zou zien afrossen voor het beschadigde leesboek.
Indien zij nog een oogenblik plan had on Alfred Temple ten toon te stellen, was dit voornemen door Toms beleedigende schimpscheuten geheel uit hare ziel verdwenen.
Arm kind! zij wist niet, hoezeer zij op weg was zich een wereld van verdriet te bezorgen.
De schoolmeester, de heer Dobbins, was een man, die den middelbaren leeftijd bereikt had onder het drukkend lijden van onbevredigde eerzucht.
Zijne lievelingswensch was geneesheer te worden, doch geldgebrek had hem verhinderd het hooger dan tot schoolmeester te brengen. Toch was de liefde tot de studie hem bijgebleven.
Hij nam ten minste iederen dag een geheimzinnig boek uit de lessenaar on zich daarin te verdiepen, zoodra de verschillende klassen hunne lessen hadden opgezegd.
Dat boek hield hij achter slot en grendel,--doch er was geen deugniet in de gansche school, die niet brandde van begeerte het eens in te zien.
Daartoe echter bood zich de kans nooit aan.
Elke scholier had zijne of hare eigen meening over den inhoud van het boek, doch er was geen middel om het rechte er van te weten te komen.
Toen nu op dezen achtermiddag Becky langs den lessenaar schoof, die vlak bij de deur stond, zag zij dat de sleutel in het slot stak. Welk eene kostelijke gelegenheid!
Zij keek in het rond, zag dat zij alleen was en geen seconde later had zij het boek in de hand.
Het titelblad, "De Ontleedkunde, door Professor N. N." maakte haar niet veel wijzer.
Derhalve sloeg zij bladen op.
Op eens ontdekte haar oog, op eene der eerste bladzijden, een prachtige gekleurde gravure van een naakt menschenbeeld.
Op hetzelfde oogenblik viel er een schaduw op het blad en stapte Tom Sawyer de deur in, die een vluchtigen blik op het afbeeldsel wierp.
In haar haast om het boek dicht te slaan, was Becky ongelukkig genoeg het blad met de figuren door midden te scheuren.
Zij wierp het boek in de lessenaar, draaide den sleutel om en barstte uit in tranen van schaamte en verdriet. "Tom Sawyer," snikte zij, "ik vind het gemeen van je om achter iemand aan te sluipen en hem te begluren."
"Hoe wist ik, dat je iets stond te bekijken?"
"Je moest je schamen, Tom Sawyer; ik weet, dat je me zult verklikken, en o, wat zal ik beginnen!
Ik zal slaag krijgen,--ik die nog nooit op school een klap gehad heb!"
Zij stampte met haar voetje op den grond en vervolgde:
"Wees maar zoo laag als je wilt!
Ik weet iets, dat hier zal plaats hebben.
Wacht maar en je zult eens wat zien."--En zij vloog de school uit en barstte opnieuw in tranen los.
Tom stond stil, geheel overbluft door dien uitval.
Toen zeide hij tot zichzelven:
"Welk een vreemd soort van wezens zijn die meisjes!
Nooit op school geslagen!
Juist iets voor een meisje: zij zijn zoo laf en kleinzeerig. Zij hebben geen ruggegraat.
Natuurlijk zal ik die dwaze meid niet aan den ouden Dobbins gaan verklappen; er zijn wel andere middelen om haar klein te krijgen, die niet zoo gemeen zijn. Maar wat moet er met het boek gedaan worden?
De oude Dobbins zal vragen, wie het gescheurd heeft. Niemand zal antwoorden.
Dan zal hij doen als altijd en de meisjes beurt om beurt ondervragen, en wanneer hij bij het meisje komt dat het gedaan heeft, zal hij het weten zonder dat het gezegd wordt.
De meisjes verraden zich altijd.--Becky zal klappen krijgen; 't is een naar geval, maar ik zie er geen gat in om het te verraden."
Tom peinsde nog een oogenblik over de zaak en riep toen uit: "In orde! Zij wou mij in de klem zien; laat haar dat genot hebben."
Daarop voegde hij zich bij de "krijgertje" spelende schooljeugd, totdat de meester kwam en de school begon.
Toms gedachten dwaalden gedurig van zijn werk af en telkens, wanneer hij een blik naar den meisjes-kant wierp, werd hij ontroerd door het gelaat van Becky.
Alles te zamen genomen, behoefde hij geen medelijden met haar te hebben en toch was hij diep met haar begaan.
Toen de ontdekking van het leesboek gedaan werd, was Tom voor een tijdlang geheel vervuld van zijn eigen leed en werd Becky uit hare verdooving wakker.
Zij volgde het proces met groote belangstelling, want zij wist, dat Tom niets tegen de beschuldiging, van inkt op het boek gemorst te hebben, kon inbrengen.
Tom ontkende het feit, en maakte door die ontkenning de zaak eer erger dan beter.
Becky maakte zich wijs, dat zij er schik in had, doch eene stem in haar binnenste fluisterde haar toe, dat zulks het geval niet was.
Toen het er zeer bedenkelijk voor Tom begon uit te zien, voelde zij eene sterke neiging om op te staan en Alfred Temple aan te klagen, doch zij bedwong zich en legde zich de verplichting op om stil te blijven zitten. "Immers," dus sprak zij bij zichzelve, "hij zal zeker zeggen, dat ik die plaat gescheurd heb.
Neen, al kon ik hem er het leven mede redden, ik zeg het niet."
Tom kreeg de hem toegedachte zweepslagen en ging kalm naar zijne zitplaats terug, in den waan dat hij, misschien zonder het te bemerken, onder het krijgertje spelen, den inkpot op het boek had laten vallen.--Hij had maar uit gewoonte ontkend en uit beginsel zich bij de ontkentenis gehouden. Een geheel uur ging voorbij.
De meester zat op zijn troon te knikkebollen, daar het gebrom der studeerende jeugd hem altijd slaperig maakte.
Langzamerhand echter richtte hij zich op, gaapte, ontsloot zijn lessenaar en greep naar zijn boek, doch scheen het niet met zichzelven eens te kunnen worden, of hij lezen zou al dan niet.
Het meerendeel der scholieren zag droomerig van hun werk op, doch er waren er twee, die met de oogen vol belangstelling zijne beweging gadesloegen.
Een tijdlang hield de heer Dobbins gedachteloos zijn boek in de hand, doch eindelijk vlijde hij zich op zijn stoel neder on te lezen.
Tom wierp een blik op Becky, en het arme kind zag er uit als een hulpeloos, opgejaagd haasje, dat het geweer op zich ziet aanleggen.
Oogenblikkelijk werd zijn geschil met haar vergeten.
Er moest redding komen en dadelijk ook.
Doch het dreigend gevaar scheen zijne vindingrijkheid te verstompten.
Goddank! daar schoot hem iets te binnen.
Hij zou de bank uitgaan, het boek grijpen, de deur uitspringen en er mede wegloopen!
Doch een minuut wankelens, tot het nemen van dit besluit, was genoeg om zijne kans verloren te doen gaan. De meester had het boek geopend.
Het was te laat; er was niets aan te doen; Becky was reddeloos verloren!
Het volgende oogenblik zag de meester zijne leerlingen in het gelaat, met een blik, die al de kinderen de oogen deed neerslaan.
Gedurende tien tellen heerschte er een angstige stilte, waarin de meester kracht tot toornen verzamelde. Toen sprak hij:
"Wie heeft dit boek gescheurd?"
Er werd geen geluid vernomen.
Men zou een speld hebben kunnen hooren vallen.
De meester zag gezicht voor gezicht aan, om teekenen van schuld te ontdekken?"
"Benjamin Hogers, hebt gij dit boek gescheurd?"
Een ontkennend antwoord, gevolgd door een pauze.
"Jozef Harper, gij?"
Weder een ontkennend antwoord.
Tom werd onder de kwelling van den langzamen voortgang der zaak, hoe langer hoe onrustiger.
De meester onderzocht nauwkeurig de lange rijen jongensgezichten en wendde zich toen tot de meisjes.
"Amy Lawrence?"
Een ontkennend hoofdschudden.
"Gracie Willer?"
Hetzelfde gebaar.
"Suze Harper, hebt gij het gedaan?"
Weder een ontkennend antwoord.
Het volgende meisje was Becky Thatcher.
Tom beefde van het hoofd tot de voeten.
"Rebekka Thatcher"--(Tom keek naar haar gelaat; het was bleek van angst) "hebt gij,--neen, zie mij aan" --(zij hief de handen smeekend omhoog)--"hebt gij dit boek gescheurd?"
Snel als de bliksem schoot Tom eene gedachte door de ziel.
Hij sprong op en gilde: "Ik heb het gedaan!"
De schooljeugd stond versteld over zulk eene onbegrijpelijke dwaasheid.
Tom bleef een oogenblik staan om tot zichzelven te komen, en toen hij de bank uitstapte om zijne straf te ondergaan, werd hij door de bewondering en de dankbare aanbidding, die hem uit Becky's oogen tegenstraalden, betaald voor honderd zweepslagen.
Door zijne edele daad zelf in verrukking gebracht, verdroeg hij zonder een geluid te geven, de onbarmhartigste geeseling, waaraan de heer Dobbins zich ooit had schuldig gemaakt, en hoorde hij ook met volkomen onverschilligheid de wreede uitspraak aan, om twee uren school te blijven. Immers hij wist, wie met het grootste geduld buiten op hem wachten zou, totdat zijne straf geleden was.
Dienzelfden middag nog vertelde Becky hem met schaamte en berouw, hoe verraderlijk zij zich jegens hem gedragen had. Tom ging dan ook naar bed, vol wraakzuchtige plannen jegens Alfred Temple; maar zijn wrok maakte spoedig voor aangename overpeinzingen plaats en hij viel in slaap en droomde van Becky's laatste woorden, die hem als muziek in de ooren hadden geklonken en aldus hadden geluid:
"Tom, hoe kon je zoo edel zijn?"
HOOFDSTUK XXII.
De vacantie begon te naderen.
De altijd strenge schoolmeester werd strenger en veeleischender dan ooit, en scheen het er op gezet te hebben, op den "examendag" met de scholieren te pronken.
Zijn roede en plak waren thans zelden werkeloos, ten minste onder de kleinere leerlingen.
De grootste jongens en de dames van zestien en zeventien jaren hadden het geluk de roede ontwassen te zijn.
De zweepslagen van meester Dobbins waren voorwaar niet kinderachtig, want ofschoon hij onder zijn pruik een geheel kaal en glimmend hoofd verborg, bezaten zijne spieren nog haar volle kracht.
Naarmate de groote dag naderde scheen al wat er van den dwingeland in hem was, naar boven te komen, en 't was alsof hij er een wreed behagen in schepte, de scholieren voor de geringste tekortkomingen te straffen.
Het gevolg daarvan was, dat de kleineren onder zijne leerlingen overdag zwoegden onder angst en smart en bij nacht zonnen op wraak.
Zij lieten dan ook geene gelegenheid om den meester een poets te spelen, ongebruikt voorbijgaan.
Ongelukkig was hij voortdurend op zijn hoede.
De vergelding, die op elke zegepraal hunner wraakzucht volgde, was zoo vreeselijk, dat de knapen doorgaans met blauwe plekken op het lijf het veld ruimden.
Eindelijk werd er een plan beraamd, dat eene schitterende overwinning beloofde.
De verversjongen werd in het komplot opgenomen, met hunne ontwerpen bekend gemaakt en zijne hulp ingeroepen.
Die verversjongen had zijn eigen redenen om tot het verbond toe te treden, want de meester woonde op kamers bij zijn vader en had den knaap reden te over gegeven om hem te haten.
De vrouw van den meester zou een paar dagen uit de stad gaan en er bestond dus geen vrees, dat van dien kant een spaak in 't wiel zou gestoken worden.
De meester had de gewoonte om zich voor de examens en andere groote plechtigheden voor te bereiden, door zich een een roes aan te drinken, en de verversjongen beloofde, dat, wanneer de onderwijzer op den avond van het examen weer boven zijn bier was en in zijn stoel lag te dommelen, hij "het dingetje wel klaar zou spelen." Hij zou hem dan zoo laat mogelijk wakker maken, omdat hij alleen maar tijd zou hebben om in vliegende vaart naar school te ijlen.
Toen de volheid der tijden gekomen was, greep het belangwekkende feit plaats.
Om acht uren in den avond was het schoollokaal schitterend verlicht en met kransen en festoenen van bloemen en loofwerk versierd.
De soezerige, halfdronken meester troonde in zijn leuningstoel, op eene opzettelijk daartoe vervaardigde verhevenheid, met het schrijfbord achter zich.
Drie rijen met zitbanken en zes rijen in het front waren bezet door de waardigheidsbekleders van het stadje en de ouders der leerlingen.
Links van den meester, achter de zitplaatsen der burgerij, was een hoog getimmerte gemaakt, waarop de in hun beste pak gekleede knaapjes gezeten waren, die proeven van hunne bedrevenheid zouden afleggen.
Achter dezen zaten eenige rijen magere, opgeschoten jongens. Daarop volgden de hooge banken met meisjes en jonge dames in katoen en neteldoek, die zich blijkbaar heel voornaam gevoelden met hare bloote armen, haar grootmoeders ouderwetsche kostbaarheden, haar rose en blauwe strikken en haar bloemen in het haar.
Verder was het lokaal opgevuld met toeschouwers en scholieren.
De oefeningen begonnen.
Een heel klein jongetje stond op en bracht doodverlegen de van buiten geleerde woorden uit: "Mijne hoorders, "Gij hadt zeker niet verwacht iemand van mijn leeftijd het spreekgestoelte te zien beklimmen, om in het openbaar het woord te voeren, enz.". En de knaap deed zijne woorden vergezeld gaan van overdreven juiste en krampachtige bewegingen, die aan een machine deden denken, die van de wijs is.
Hij bracht het er, ofschoon in duizend angsten, heelhuids af en werd verbazend toegejuicht, toen hij zijne gekunstelde buiging maakte en het tooneel verliet.
Een klein bedeesd meisje lispelde het versje: "Marietje had een lammetje, enz.," maakte eene medelijdenswekkende dienares, kreeg haar voegzaam deel toejuichingen en ging blozend en voldaan weer zitten.
Tom Sawyer trad voorwaarts met gemaakt zelfvertrouwen en wond zich met prachtig nagebootste en allerzotste gebaren op tot het onsterfelijke: "Geef mij de vrijheid, of geef mij den dood!"--doch werd in het midden door een akelige tooneelvrees bevangen.
Zijne knieën knikten en hij dreigde in zijne woorden te stikken.
Wel is waar wekte hij zichtbaar het medelijden en de sympathie van de toehoorders, maar zij hielden zich doodstil, en dat zwijgen van het publiek was erger dan medegevoel.
Tot overmaat van smart fronste de meester zijne wenkbrauwen.
Tom spande nogmaals alle krachten in, doch zag zich verplicht verslagen af te treden.
Voor een oogenblik kwam er eene zwakke poging om te applaudisseeren, doch zij werd in hare wording gesmoord.
Daarop volgde: "De knaap stond op het brandende dek;" toen: "De Assyriërs zakten den stroom af;" en andere juweeltjes voor de declamatiekunst.
Toen had men de leesoefeningen en een kampstrijd in het spellen.
De schraal bezette klasse der Latinisten bracht het er met haar voordracht schitterend af.
Het eerste bedrijf was naar behooren afgeloopen en nu volgde de "zelfgemaakte" opstellen van de jonge dames, die elk op hare beurt op de verhevenheid stapten, kuchten, haar handschrift, dat met een keurig lintje was vastgemaakt, in de hand hielden en begonnen te lezen.
De onderwerpen waren dezelfde, waarmede bij dergelijke gelegenheden hare moeders, hare grootmoeders en ongetwijfeld al de voorouders in de vrouwelijke linie geschitterd hadden.
Daar was er een over de "Vriendschap," en verder; "Herinnering aan vroegere dagen," "Godsdienst in de geschiedenis," "Het land der droomen," "De voordeelen der beschaving;" "Het verschil en de overeenkomst van de onderscheidene staatsvormen," "Droefgeestigheid," "Kinderliefde," "Hartstochten," enz. enz.
In sommigen was een merkbare neiging om modewoorden er met de haren bij te sleepen, zoo dikwijls zelfs, dat zij geheel afgezaagd werden. En dan was er eene bijzonderheid, welke ze alle kenmerkte en bedierf,--namelijk de onuitstaanbare zedepreek, die zijn gebrekkelijken staart aan het eind van elk opstel deed kwispelen.
Welk ook het onderwerp mocht wezen, er werd altijd een hersens folterende poging gedaan om er op de een of andere wijze iets in te lasschen waarop het zedelijk en godsdienstig gemoed met stichting kon nederzien.
Niettegenstaande de ergerlijke onoprechtheid, die het publiek uit dergelijke zedepreken tegenblonk, werden zij niet afgeschaft. En zij zijn dat nog niet en zullen het waarschijnlijk nooit worden, zoolang de wereld zal bestaan.
Er is geen school in gansch Amerika, waar de jonge dames zich niet verplicht gevoelen hare opstellen met een preek te eindigen; en het zijn doorgaans de lichtzinnigste en minst godsdienstige meisjes, die de mooiste preken maken.
Maar genoeg hiervan.
De waarheid wil niet altijd gezegd zijn.
Laat ons daarom tot het examen terugkeeren.
Het eerste opstel, dat voorgelezen werd, droeg tot opschrift: "Is dit nu het leven?"
De lezer zal mij wel willen vergunnen er een uittreksel van mede te deelen.
Het luidde ongeveer aldus: "Met welk een verrukking ziet gewoonlijk het jeugdig gemoed niet uit naar een hem wachtend feest!
De verbeelding toovert rooskleurige tafereelen van genot.
Daar ziet de aanbidster van wereldsche genoegens zich reeds te midden der feestvierende menigte als 'de bewonderde door al de bewonderaars.'
Haar bevallige gestalte, in een sneeuwwit kleed gehuld, zweeft rond in den doolhof van den vroolijken dans; haar oog is schitterender, haar tred lichter dan die van de gansche lustige schare.
Onder zulke heerlijke droomen glijdt de tijd spoedig voort en weldra is de gelukkige ure daar, waarop zij de Elyseesche velden betreden zal, van welke zij zoo verrukkelijk had gedroomd.
Hoe tooverachtig schoon vertoont zich alles aan hare ontvlamde verbeelding! Elk nieuw tooneel wint aan bekoring.
Maar na eene wijle ervaart zij, dat onder dat schoon vernis niets dan ijdelheid schuilt.
De vleitaal, welke eens haar hart streelde, klinkt haar schril in het oor; de balzaal heeft hare aantrekkelijkheid voor haar verloren en met een verwoeste gezondheid en een verbitterd hart trekt zij zich uit de wereld terug, de overtuiging met zich voerende, dat aardsch genot de ziel, die naar hoogere dingen streeft, niet bevredigen kan."
En zoo ging het voort.
Van tijd tot deed zich onder het lezen een gegons van bijvalsbetuigingen hooren, vergezeld van fluisterende uitroepen, als: "Hoe lief! Hoe welsprekend!
Vervolgens stond een tenger, droefgeestig meisje op, dat zich door de belangwekkende bleekheid onderscheidde, welke het gevolg is van pillen en indigestie, en droeg een gedicht voor, waarvan ik u twee coupletten zal mededeelen:
Alabama, vaarwel!
Och 'k min U zoo teer!
Toch ga 'k voor een poos van U scheiden!
Maar het denken aan U doet mij 't harte zoo zeer, Mijn ziel blijft bij U steeds verbeiden.
Uw lommerrijke wouden heb 'k dikwijls doorkruist; 'k Heb gedoold langs Uw liefelijke stroomen; Gehoord hoe uw water bij stormwinden bruist En bewonderend Aurora zien komen.
De tranen die 'k schrei, o! ik schaam ze mij niet, Geen blos dekt mijne vochtige wangen; Niet vreemd is mij 't land, dat mijn aandoening ziet, 't Is een vriend waar mijn ziel aan blijft hangen.
Een meer hartelijke ontvangst vond ik nergens, o neen! Dan bij U, wien 'k _mijn_ land wel mag heeten; En mijn hoofd en mijn hart moest wel koud zijn als steen, Alabama, als het U kon vergeten!"
Er waren er slechts zeer weinigen, die wisten wat het woord "Aurora" beteekende, doch het gedicht viel niettemin zeer in den smaak.
Daarop verscheen een jonge dame met een donkere gelaatskleur, donkere oogen en donker haar, die een indrukwekkend oogenblik pauseerde, haar best deed om haar gelaat eene tragische uitdrukking te geven en toen op afgemeten toon begon:
"Zwart en stormachtig was de nacht.
Om den hemeltroon flikkerde een enkele ster, doch zware donderslagen trilden aanhoudend door het zwerk, terwijl de vreeselijke bliksem gramstorig door de onbewolkte hemelzalen dartelde, alsof hij de macht bespotte, welke de beroemde Franklin zich over zijne verschrikkingen had aangematigd!
Zelfs de onstuimige winden kwamen eendrachtig uit hunne geheimzinnige woonplaatsen te voorschijn en bulderden in het rond, begeerig naar 't scheen, om de woestheid van het tooneel door hunne hulp te verhoogen.
"Op zulk een tijdstip, zoo duister, zoo droevig, zuchtte mijn hart naar menschelijk medegevoel,--maar in plaats daarvan,
Mijn dierbaarste vriendin, mijn gids en mijn geleide, Mijn vreugde bij mijn smart, stondt ge eensklaps aan mijn zijde!
"Zij bewoog zich voort als een van die liefelijke wezens, welke de romantische jeugd zich op de zonnige paden van het Eden der verbeelding, voor den geest toovert,--een koningin der schoonheid, zonder versierselen, maar getooid met hare alles overtreffende bekoorlijkheid.
Haar tred was zoo licht, dat het oor hare nadering niet vernam, en indien hare bezielde aanraking niet eene magische trilling had doen ontstaan, zou zij ongemerkt, ongezocht voorbijgegleden zijn.
Een zonderlinge droefheid zetelde op hare gelaatstrekken, als ijzige tranen op Decembers winterkleed, toen zij naar de strijdende elementen daar buiten wees en mij verzocht de beide wezens, die daar werden voorgesteld, te aanschouwen."
Deze nachtmerrie omvatte tien bladzijden schrifts en sloot met een preek, wanhopig akelig voor de Anti-Presbyterianen, doch die den eersten prijs behaalde en als de schoonste proeve van den avond werd beschouwd.
De burgemeester van St.
Petersburg hield onder het overreiken van den prijs aan haar, die hem behaald had, eene schitterende redevoering, in welke hij betuigde, dat dit de welsprekendste rede was, die zijne ooren ooit gehoord hadden en dat Daniel Webster zelfs er trotsch op had kunnen zijn.
In het voorbijgaan moet gezegd worden, dat de opstellen, welke overvloeiden van het woord "heerlijk" als ook van de vergelijking "menschelijke ondervinding," met "een bladzijde uit het leven," het gemiddeld aantal overtrof.
Thans schoof de meester, opgewonden tot aan luidruchtigheid toe, zijn stoel op zijde, ging met den rug naar het publiek staan en begon zijne aardrijkskundige lessen door op het bord eene kaart van Amerika te teekenen.
Doch hij maakte met zijne onvaste hand een figuur--en er werd een onderdrukt gelach in de school gehoord.
Hij wist wat er aan haperde en deed zijn best om de fout te herstellen, veegde enkele lijnen met de spons uit en maakte weder nieuwe.
Helaas! zij werden hoe langer hoe slechter en het gegiegel werd luider.
Hij wijdde zijn gansche aandacht aan het werk, alsof hij besloten had zich niet door het publiek uit het veld te laten slaan.
Hij voelde, dat aller oogen op hem gevestigd waren, en verbeeldde zich dat het beter ging.
En toch hield het gegiegel aan, ja, het vermeerderde blijkbaar.
En daartoe was wel reden.
Boven zijn hoofd was een vliering met een luik, en uit dat luik, kwam een kat te voorschijn, welke men een touw om de achterpooten gehecht had.
Die kat had een doekje om den kop en de kaken gebonden, on haar het miauwen te beletten.
Terwijl zij langzaam naar beneden sukkelde, kromde zij zich naar alle kanten, sloeg hare klauwen om het touw, schommelde vervolgens naar de laagte en krabde tegen de ontastbare lucht.
Het gegiegel werd erger en erger: de kat was omstreeks zes duim van des soezerigen meesters hoofd. Nog een weinig later en zij greep met hare klauwen wanhopig naar des meesters pruik, klemde zich daaraan vast en werd een oogenblik later weder tot de vliering opgetrokken, met haar zegeteeken tusschen de pooten.
En welk een lichtgloed verspreidde zich toen van des meesters hoofd. Immers de verversjongen had dat lichaamsdeel met verguldsel besmeerd.
Met dit tooneel werd de vergadering gesloten.
De jongens waren gewroken en de vacantie was begonnen.
HOOFDSTUK XXIII.
Aangetrokken door de schitterende uniform der "Matigheids-Cadetten" werd Tom lid der afdeeling van het nieuw opgerichte genootschap en beloofde hij zich gedurende zijn lidmaatschap te onthouden van rooken en vloeken.
Bij deze gelegenheid ontdekte de knaap iets, waaraan hij vroeger nooit gedacht had, namelijk--dat de aflegging der belofte om iets _niet_ te doen, het beste middel is om iets te leeren doen.
Tom voelde zich door een nooit gekenden lust gekweld on te rooken en te vloeken: ja, de begeerte werd zoo sterk, dat alleen de hoop om zijn roode sjerp te vertoonen, hem er van terughield zijn lidmaatschap op te zeggen.
Het was 4 Juli toen hij tot den bond toetrad, en hij was nog geen acht en veertig uren lid geweest of hij was gereed en gezind zich van zijne boeien te ontslaan.
Doch juist dien dag vernam hij, dat de oude vrederechter ziek was en waarschijnlijk zou sterven. Zulk een voornaam ambtenaar zou zeker met groote plechtigheid begraven worden en dan had hij een kansje om in zijn uniform den stoet te volgen.
Drie dagen lang was Tom diep begaan met des rechters toestand en vol verlangen naar tijding.
Nu en dan klom zijn hoop zoodanig, dat hij het waagde zijn sjerp uit de kast te halen en zich voor den spiegel voor de groote gebeurtenis te oefenen.
Doch de rechter bleef wanhopig lang tusschen dood en leven dobberen en werd ten slotte aan de betere hand en daarna voor hersteld verklaard.
Tom was boos en zeide onverwijld zijn lidmaatschap op.
Helaas! dienzelfden nacht stortte de rechter in en stierf.
Tom besloot oude vrederechters nooit meer te vertrouwen.
De begrafenis was prachtig en de cadetten paradeerden op een wijze, die er op toegelegd scheen om het vroegere lid van afgunst te doen vergaan.
Doch hij was vrij en kon weder naar hartelust rooken en vloeken.
En nu bemerkte hij tot zijne verwondering, dat hij er op eens geene behoefte meer aan had.
De wetenschap alleen, dat hij het doen kon nam den lust en het genot er van weg.
Tot Toms groote verbazing begon hij te bemerken, dat de lang gewenschte vacantie wat vervelend werd.
Hij beproefde een dagboek te maken, doch aangezien er de eerste drie dagen niets merkwaardigs voorviel, gaf hij het op.
Toen kwam het "Café Chantant," der negerzangers in de stad en maakte sensatie.
Dadelijk werd er door Tom en Joe Harper een speel- en zanggezelschap opgericht en de knapen vermaakten zich daarmede een paar dagen.
Zelfs de dag van den intocht des nieuwen Senators mislukte gedeeltelijk, omdat het hard regende. Dientengevolge was er geen optocht,--en zelfs in den grootsten man der wereld (naar het oordeel van Tom), den heer Beuton, een wezenlijken Senator van de Vereenigde Staten, werd hij bitter teleurgesteld, want deze bleek op geen stukken na vijf en twintig voet lang te zijn.
Toen kwam er een paardenspel.
De jongens speelden drie dagen "cirque", in tenten van lompen en oude tapijten, met toegangskaarten van drie centen en twee voor meisjes, en daarna werd het paardenspel opgegeven.
Eindelijk kwam er een buikspreker en een goochelaar--die weder vertrokken en het stadje achterlieten somberder en droeviger dan ooit. Ook werden er enkele kinderpartijen gegeven, doch zij waren zoo zeldzaam en zoo heerlijk, dat de pijnlijke leemte tusschen de eene visite en de andere er te meer om werd gevoeld.
Becky Thatcher was naar huis gegaan, naar Konstantinopel, om de vacantie bij hare ouders door te brengen: dus was er nergens een zonnestraaltje te vinden.
Daarbij kwam nog het vreeselijk geheim van den moord, dat eene slepende ellende bleef voor den armen knaap.
Midden in de vacantie vertoonde zich de mazelen-epidemie en Tom was twee weken lang een gevangene, dood voor de wereld en hetgeen daarin voorviel.
Hij was zeer ziek en stelde nergens belang in.
Toen hij eindelijk weder buiten mocht komen en zachtjes de stad doordrentelde, scheen alles en elk schepsel een treurige verandering ondergaan te hebben.
Er was een straatprediker geweest, die de menschen bekeerd had, niet alleen de volwassenen, maar zelfs de kleine jongens en meisjes.
Tom ging de stad rond in de hopelooze hoop van ten minste een enkel zondig gezicht tegen te komen, doch overal wachtte hem teleurstelling.
Hij vond Joe Harper verdiept in de studie van het Nieuwe Testament en hij wendde zich droevig van dit drukkend schouwspel af.
Hij zocht Ben Rogers en vond hem aan het bezoeken van armen, met een mandje met traktaatjes, als eene waarschuwing tot bekeering, bij zich.
Hij spoorde Jim Hollis op, die hem wees op de zegen van de mazelen.
Iedere jongen, dien hij tegenkwam, bracht een dosis tot zijn toestand van neerslachtigheid toe, en toen hij in wanhoop eindelijk zijn toevlucht nam tot Huckleberry Finn en ook door hem met eene aanhaling uit de Schrift ontvangen werd, brak hem het hart en sloop hij naar zijn bed en maakte zich wijs, dat hij de eenige in de stad was, die voor eeuwig, eeuwig was verloren.
Juist dien nacht kwam er een vreeselijke storm met slagregen, ontzettende donderslagen en verblindende bliksemstralen.
Tom kroop onder de dekens en wachtte in een akelige onzekerheid zijn doemvonnis af: immers hij was volkomen overtuigd, dat dit woeden der elementen om zijnentwil geschiedde.
Hij geloofde, dat hij de verdraagzaamheid der bovenaardsche machten getart had, meer dan zij dragen konden, en dat dit er het gevolg van was.
Het zou hem wel vreemd voorgekomen zijn als zooveel vertooning en geschut was aangewend om een mug te dooden, doch hij vond het heusch niet ongerijmd, dat er zulk een onweder was ontstaan om een worm als hij te vernietigen.
Langzamerhand bedaarde de storm en verdween, zonder zijn voornemen te hebben ten uitvoer gebracht.
De eerste aandrang van den knaap was, dankbaar te zijn en zich te verbeteren.
De tweede was, te wachten: immers er mochten nog eens meer stormen komen.
Den volgenden dag stond de dokter opnieuw voor zijn bed.
Tom was weder ingestort.
De drie volgende weken, die hij op zijn rug doorbracht, schenen eene eeuwigheid.
Toen hij eindelijk weder buiten kwam, was hij nauwlijks dankbaar dat hij gespaard was gebleven, daar hij immers verlaten en van makkers beroofd was.
Hij zwierf lusteloos door de straat en vond Jim Hollis voor rechter spelende in een gerechtshof van jongelieden, die een kat wegens moord hadden aangeklaagd, in de tegenwoordigheid van haar slachtoffer, een vogel.
Daarna zag hij Joe Harper en Huck Finn, die in plaats van de Schriften te lezen, bezig waren een gestolen meloen op te muizen.
Arme knapen, ook zij waren weder ingestort!
HOOFDSTUK XXIV.
Eindelijk kwam er beweging in de droomerige atmosfeer--en geweldige beweging ook.
De zaak van den moord zou voorkomen bij het Gerechtshof.
Natuurlijk werd deze zaak het onderwerp van alle gesprekken; ook in Toms kring werd er druk over gesproken.
Maar telkens, als het woord genoemd werd, voer hem eene rilling door de leden en hij verbeeldde zich in zijn angst, dat er voorbedachtelijk zoo gedurig in zijne tegenwoordigheid over gesproken werd, om te zien of hij er ook iets mede te maken had.
Ofschoon hij zeker wist, dat niemand eenig vermoeden omtrent zijne bekendheid met de misdaad kon hebben, voelde hij zich toch onder die praatjes niet op zijn gemak.
Hij stierf elken dag duizend dooden en nam eindelijk Huck met zich naar eene eenzame plaats om de zaak met hem te bepraten.
Het zou eene verlichting wezen, eens even zijn tong vrij te laten en den lijdenslast met een lotgenoot te deelen.
Bovendien wilde hij er zich van overtuigen, dat Huck gezwegen had.
"Huck, heb je nooit iemand daarover gesproken?"
"Waarover?"
"Dat weet je wel!"
"O, natuurlijk niet."
"Nooit een woord?"
"Nooit een enkel woord.--Waarom vraag je dat?"
"Wel, ik was er bang voor."
"Maar Tom Sawyer! Wij zouden geen vier en twintig uur meer geleefd hebben, als het ontdekt was.
Dat weet je immers wel." Tom werd kalmer.
"Huck, je zoudt je immers door niets, noch door iemand laten ompraten."
"Laten ompraten?
Wel, als ik zin krijg om me door dien duivel van een kleurling te laten verzuipen, dan zal ik me laten ompraten."
"Nu, dan is het in orde.
Ik geloof, dat we veilig zijn, zoolang we zwijgen.
Doch laat ons voor de securiteit nog eens zweren."
"Best."
Dus zwoeren de knapen ten tweede male met dure eeden.
"Wat zeggen de menschen toch, Huck?
Ik heb er nog zoo weinig van gehoord."
"Zeggen! 't Is Muff Potter en 't blijft Muff Potter.
Het koude zweet staat mij op 't voorhoofd, als ik het hoor, en ik zou wel onder den grond willen kruipen."
"Zoo gaat het mij ook.
Ik weet, dat hij er om koud is.--Heb je niet somtijds medelijden met hem?"
"Ja, dag en nacht. 't Is wel geen beste, die Muff Potter, maar hij heeft nooit iemand kwaad gedaan.
Hij bedelt wel eens langs de straat om geld te krijgen voor drank en hij loopt ook te luieren, maar o, Heertje, dat doen we allemaal, ten minste de meesten, vooral de dominees en dat slag van volk.
Maar hij is een goede kerel, want hij heeft me eens de helft van zijn visch gegeven, terwijl hij zelf nog honger had; en ik weet niet hoeveel maal hij mij geholpen heeft, als ik in de knijp zat."
"En voor mij heeft hij oude vliegers opgelapt, Huck, en vischnetten gebreid.
Ik wou, dat ik hem uit de kast kon krijgen."
"We kunnen er hem niet uit krijgen, Tom; en 't zou hem niet veel baten, want ze zouden hem er wel gauw weder inpakken."
"Ja, dat zouden zij.
Maar ik vind het akelig om hem zoo duivelsch valsch te hooren beschuldigen van iets, dat hij niet gedaan heeft."
"Ik ook, Tom.
Ik heb ze hooren zeggen, dat hij de gemeenste schurk uit het land was en dat het een wonder is, dat hij niet eerder gehangen werd."
"Ja, zoo praten zij.
Ik heb hooren zeggen, dat, als hij vrij kwam, zij hem zouden _lynchen_ --en dat zouden zij doen ook."
De jongens praatten nog een tijdlang op deze wijze voort, doch het gesprek bracht hun weinig troost aan.
Tegen schemeravond stonden zij voor de kleine eenzame gevangenis, wellicht met een vage hoop in het hart, dat er iets zou gebeuren, waardoor hunne moeielijkheden uit den weg zouden worden geruimd.
Doch er gebeurde niets; de engelen en feeën schenen zich het lot van dezen ongelukkige niet aan te trekken.
Tom en Huck deden dien avond wat zij al menigmaal hadden gedaan; zij zetten zich voor het tralievenster der cel neder en gaven Potter wat tabak en een paar zwavelstokken.
Daar de gevangene in een laag hok lag en door geen schildwachten werd bewaakt, konden zij hem deze kleine giften zonder moeite toereiken.
Zijne dankbaarheid voor hunne geschenken had hen altijd pijnlijk aangedaan,--doch ditmaal trof zij hen meer dan ooit.
Zij vonden zichzelven onuitsprekelijk laf en valsch, toen Potter zeide:
"Jelui bent almachtig goed voor me geweest, jongens, beter dan iemand anders in de geheele stad, en ik zal het nooit, nooit vergeten.
Dikwijls zeg ik tot mijzelven: 'Ik placht al de vliegers en dingen voor de jongens in orde te maken en hen te wijzen waar de beste visch te vangen was en hun pleizier te doen zooveel ik kon, en thans, nu hij in nood is, hebben zij allen den ouden Muff vergeten--allen behalve Tom en Huck.
Die vergeten hem niet,' zeg ik, en ik vergeet hen niet. Wel jongens, ik heb een vreeselijke misdaad gepleegd, in mijne dronkenschap,--anders begrijp ik niet, hoe ik het gedaan kon hebben,--en nu moet ik er voor hangen, en dat is maar goed, ja, 't beste wat ze met mij doen kunnen.
Doch daar zullen wij niet verder over spreken.
Ik wil jelui niet akelig maken, daarvoor ben jelui te goed voor mij geweest!
Maar wat ik zeggen wou, is dit: drinkt nooit te veel, en jelui zult nooit hier komen.
Ga een beetje dichter bij het raam staan, dan kan ik jelui beter zien; 't is zoo'n troost, vriendelijke gezichten te zien, als men zich zoo diep ellendig voelt,--en ik zie ze hier nooit, behalve die van jelui.
Goede, vriendelijke gezichten. Goede, vriendelijke gezichten!
Gaat op elkanders rug staan en geef mij de hand; uwe handen kunnen wel door de tralies doch de mijne niet, die zijn te groot.
Kleine, teere handjes, die Muff Potters last verlicht hebben en welke, als ze maar konden, dien wel heelemaal zouden wegnemen!"
Tom ging dien avond diep rampzalig naar huis en werd den ganschen nacht door afgrijselijke droomen gekweld.
De twee volgende dagen was hij al vroeger op straat en en bleef hij om de zaal van het gerechtshof heen zweven, naar welk gebouw hij onwederstaanbaar gedreven werd, ofschoon hij al zijne krachten inspande om zich te dwingen er vandaan te blijven.
Huck ondervond hetzelfde en de beide knapen vermeden elkander opzettelijk.
Soms liepen zij voor een oogenblik weg, doch dezelfde vreeselijke betoovering dreef hen altijd weder naar het gebouw terug.
Telkens spitste Tom de ooren, wanneer er een leeglooper de zaal in- of uitslenterde, doch hij hoorde onveranderlijk treurig nieuws; het net werd hoe langer hoe dichter om den armen Potter toegehaald.
Aan den avond van den tweeden dag liep in het stadje het gerucht dat het feit door Injun Joe's verklaring volkomen was bewezen en dat er geen twijfel meer bestond omtrent de uitspraak der jury.
Tom kwam laat in den avond tehuis en klom door het venster in zijne slaapkamer.
Hij was in een staat van vreeselijke opgewondenheid en uren verliepen, eer hij den slaap kon vatten.
Den volgenden morgen liep de gansche stad uit naar het Hof, want dit was de groote dag.
De beide geslachten waren gelijkelijk in dit zich opeenhoopend publiek vertegenwoordigd.
Na lang op zich te hebben laten wachten, kwam de jury binnen en nam haar zetels in.
Kort daarop werd Potter geboeid binnengebracht.
Hij zag er bleek en ontdaan uit en werd zoo geplaatst, dat al de nieuwsgierige oogen hem konden zien. Niet minder viel Injun Joe in 't oog, verstaald als altijd.
Na eene kleine pauze kwam de voorzitter binnen en de sherif verklaarde de zitting voor geopend.
Daarop volgde het gewone gefluister onder de leden der balie en het bijeenverzamelen der stukken.
Deze bijzonderheden en het haar vergezellend oponthoud brachten niet weinig bij om het indrukwekkende dezer bijeenkomst te verhoogen en de vergadering in de grootste spanning te brengen.
Nu werd er een getuige voorgeroepen die verklaarde, dat hij Muff Potter in den vroegen morgen van den dag, waarop de moord ontdekt was, zich in een beek had zien wasschen en onmiddellijk daarop door het kreupelhout wegsluipen.
Nadat dien getuige enkele vragen gedaan waren, zeide de openbare aanklager;
"Hebt gij den getuige nog verder iets te vragen?"
De gevangene hief een oogenblik de oogen op, doch sloeg ze terstond weder neer, toen zijn verdediger zeide:
"Ik heb hem geene vragen te doen."
De volgende getuige deelde mede, dat er een mes bij het lijk gevonden was.
Op de vraag, of hij dezen ook iets te vragen had, antwoordde de advocaat van Potter:
"Ik heb ook dezen niets te vragen."
Het publiek begon teekenen van ontevredenheid te geven.--Was deze advocaat van plan zijn cliënt het leven te doen verliezen, zonder een enkele poging te wagen om hem te redden?
Verscheidene getuigen legden verklaringen af omtrent de schuld verradende houding van Potter, toen hij op de plaats waar de moord gepleegd was, gebracht werd.
Zij mochten allen aftrekken zonder kruisvragen te ondergaan.
Al de bezwarende omstandigheden, welke in dien morgen op het kerkhof hadden plaats gegrepen en die de aanwezigen zich zoo goed wisten te herinneren, werden door geloofwaardige getuigen gestaafd, maar tot geen hunner werd door Potters verdediger een vraag gericht.
De verslagenheid en ontevredenheid van het publiek uitte zich in een dof gemompel en gaf aanleiding tot eene berisping van de zijde van den voorzitter.
De woordvoerder voor de beschuldiging zeide daarop: Door de beëedigde getuigenissen van burgers, wier geloofwaardigheid boven alle verdenking verheven is, hebben wij het onweerlegbaar bewijs geleverd, dat de ongelukkige gevangene, die in gindsche bank gezeten is, het vreeselijk misdrijf heeft bedreven.
Onze taak is hiermede geëindigd.
Een kreet ontsnapte den armen Potter en hij sloeg zijne handen voor het gelaat en bewoog zich onrustig op zijne plaats, terwijl er in de gerechtszaal een pijnlijk stilzwijgen heerschte.
Vele mannen waren bewogen en menige vrouw gaf door tranen van medelijden blijk.
De verdediger stond op en sprak:
"Mijnheer de Voorzitter!
"Toen wij bij het begin der behandeling van dit geding ons enkele aanmerkingen over de zaak veroorloofden, hebben wij gezegd, dat wij zouden trachten aan te toonen, dat onze cliënt bij het plegen dezer ontzettende daad handelde in een toestand van waanzin, ontstaan uit misbruik van sterken drank, die zijne aansprakelijkheid uitsloot.
Wij zijn op dat voornemen teruggekomen; die verdediging zullen wij niet voeren."
(En toen tot den deurwaarder) "Roep Thomas Sawyer."
De grootste verbazing teekende zich op ieders gelaat, dat van Potter niet uitgezonderd.
Aller oogen wendden zich vol bevreemding en belangstelling op Tom, toen deze opstond en in het getuigenbankje plaats nam.
De knaap zag er bleek en doodelijk verschrikt uit.
De eed werd hem afgenomen.
"Tom Sawyer, waar zijt gij den zeventienden Juni, omstreeks middernacht geweest?"
Tom keek naar het verstaalde gezicht van Injun Joe en zijne tong weigerde hare diensten.
Het publiek luisterde met ingehouden adem, doch de woorden wilden niet komen.
Na een paar minuten echter kwam de ontstelde knaap eenigermate tot zich zelven en trachtte hij zijne stem te verheffen, om zich door de aanwezigen te doen verstaan en zeide:
"Op het kerkhof!"
"Een weinig luider, als 't u belieft.
Wees niet bang.--Gij waart....?"
"Op het kerkhof!"
Eene minachtende glimlach speelde om de lippen van Injun Joe.
"Waart gij in de nabijheid van het graf van Hoss Williams?"
"Ja, mijnheer."
"Spreek nog iets luider.
Hoe dicht waart ge er bij?"
"Zoo dicht, als ik thans bij u sta."
"Hieldt gij u verborgen of niet?"
"Verborgen, mijnheer."
"Waar?"
"Achter de olmboomen, aan den rand van het graf."
Injun Joe deinsde onwillekeurig achteruit.
"Hadt gij niemand bij u?"
"Ja, mijnheer.
Ik was daar met..."
"Wacht, wacht een oogenblik.
Gij behoeft den naam van uw makker niet te noemen.
Wij zullen hem te zijner tijd voorbrengen.
Hadt gij iets bij u?"
Tom aarzelde en keek verlegen voor zich.
"Spreek vrij uit, mijn jongen;--wees niet bedeesd. 't Is altijd braaf on de waarheid te spreken.
Wat hebt gij mede naar het kerkhof genomen?"
"Niets dan een--een doode kat!"
Voor een oogenblik verhief zich zulk een luid glimlach onder de menigte, dat de voorzitter den hamer moest gebruiken.
"Nu, mijn jongen, vertel ons al wat er is voorgevallen.
Zeg het in uw eigen taal;--sla niets over en wees niet bang." Tom begon.
Eerst aarzelend, doch naarmate hij zich warmer over het onderwerp maakte, vloeiden zijne woorden met grooter gemak, en het duurde niet lang of er werd geen geluid gehoord dan dat van zijne stem. Aller oogen waren op hem gericht en met open mond en ingehouden adem hing het publiek aan zijne lippen, ontzet door het verhaal van de afgrijselijke geschiedenis.
De hooggespannen aandacht bereikte haar toppunt, toen de jongen zeide: "En toen de dokter de plank opnam en Muff Potter viel, sprong Injun Joe met het mes op hem toe en...." Krak!
Sneller dan de bliksem vloog de kleurling door een raam, duwde allen die hem trachten tegen te houden terug en was verdwenen.
HOOFDSTUK XXV.
Tom was ten tweede male de held van den dag,--het troetelkind der ouden van dagen, het voorwerp van afgunst der jeugd.
Zijn naam werd zelfs door de drukpers onsterfelijk gemaakt, want hij werd eervol in het "Peterburgsche blaadje" vermeld.
Er waren er zelfs, die in hem, indien hij aan de galg ontkwam, een toekomstigen President zagen.
Zooals dat gewoonlijk gaat, koesterde de veranderlijke, onredelijke wereld Muff Potter aan haar hart en vertroetelde hem even dwaas als zij hem te voren had beschimpt.
Doch aangezien deze gewoonte de menschheid eer tot lof dan tot blaam strekt, zou het onheusch zijn er haar een verwijt van te maken.
De eerstvolgende dagen waren voor Tom een tijdperk van onvermengd genot, maar zijne nachten waren vreeselijk.
Het beeld van Injun Joe vervolgde hem in zijn droomen en de moordenaar stond gedurig voor hem, met verdelging in zijn oog.
De knaap was er voor geen geld toe te bewegen om na zonsondergang de deur uit te gaan.
De arme Huck verkeerde in denzelfden toestand van ellende en schrik, want Tom had den avond voor den rechtsdag de geheele geschiedenis aan den pleitbezorger verteld, en Huck was doodbang dat het uitlekken zou, dat ook hij in de zaak betrokken was, ofschoon de vlucht van Injun Joe hem de marteling gespaard had van op 's Hofs zitting getuigenis te moeten afleggen.
Sedert Toms bezwaard geweten hem in den laten avond naar het huis van den advocaat gedreven had en deze het huiveringwekkend verhaal had ontwrongen aan lippen, die door de vreeselijkste en geheimzinnigste eeden gesloten waren geweest, had Huck zijn vertrouwen in de menschheid voor eeuwig verloren.
Zoolang het daglicht scheen, maakte Muff Potters dankbaarheid Tom blijde dat hij gesproken had; maar zoodra de avond was gedaald, zou hij om alles gewild hebben dat zijn mond gesloten was gebleven.
Het eene oogenblik bekroop hem de vrees, dat Injun Joe nooit gevat zou worden, en het andere beefde hij bij de gedachte dat het wel zou gebeuren.
Het was hem alsof hij niet weder vrij zou ademen, voordat die man dood was en hij zijn lijk had gezien.
Geldsommen waren uitgeloofd, men had het land doorkruist, doch er werd geen Injun Joe gevonden.
Op zekeren dag kwam er uit St Louis een van die alwetende, ontzagwekkende wonderen in menschengedaante, een agent van de geheime politie, hoofdschuddend en met een voornaam gezicht te St Peterburg en maakte dien kolossalen opgang, welke leden van dat verheven lichaam altijd maken. Hij kwam zeggen dat hij den "sleutel" gevonden had.
Doch aangezien men geen "sleutel" wegens moord kon ophangen, bracht het bezoek van den grooten man weinig licht aan en voelde Tom zich al even bezwaard als vroeger.
De eene dag voor en de andere na ging voorbij, zonder dat hem het drukkend wicht van den angst werd afgenomen.
HOOFDSTUK XXVI.
Er komt een tijd in elk wel ingericht jongensleven, dat hij door eene vurige begeerte wordt aangegrepen om ergens een verborgen schat te gaan zoeken.
Dat verlangen bekroop plotseling Tom.
Hij stapte de deur uit om Joe Harper op te zoeken, doch zonder baat.
Toen ging hij naar Ben Rogers; helaas! deze was visschen.
Weldra echter liep hij Huck tegen 't lijf en de beruchte straatjongen stond hem te woord.
Tom nam hem met zich naar een eenzame plaats en deelde in vertrouwen zijn voornemen mede.
Huck werd bereid gevonden; hij had gaarne de hand in elke onderneming, welke genot beloofde en geen geld kostte, daar hij een lastigen overvloed van die soort van tijd had, die _geen_ geld is.
"Waar zullen wij graven!" vroeg Huck.
"O, overal!"
"Zoo, zijn dan overal schatten begraven?"
Zij zijn meestal op allervreemdste plaatsen verborgen, Huck;--somtijds op eilanden en ook wel in verrotte kisten, onder een tak van een ouden dooden boom op welken de maan te middernacht haar schaduw werpt. Doch doorgaans vindt men ze veel in den grond onder spookhuizen."
"Wie verstopt ze?"
"Wel de roovers natuurlijk.--Wie anders, denk je.
De catechiseermeester van de zondagsschool?"
"Ik weet het zoo niet.
Indien ik een schat had, zou ik hem niet verstoppen: ik zou er hem doorlappen om een lekker leventje te hebben."
"Ik ook; maar roovers doen dat niet; zij verbergen hem en laten hem waar hij is."
"Komen zij hem nooit halen?"
"Neen; zij hebben er wel plan op, maar zij vergeten doorgaans de plaats, waar zij hem verstopt hebben, of zij gaan dood.
Hoe dan ook, hij blijft lang onder den grond liggen en begint te roesten; en in verloop van tijd vindt de een of ander een oud geel stukje papier, dat hem zegt waar de schat begraven is;--een papiertje dat men in een week niet ontcijferen kan, omdat het schrift enkel uit teekens en hiëroglyphen bestaat." "Hiëro... wat?"
"Hiëroglyphen!
Dat zijn prentjes en dingen, schijnbaar zonder beteekenis."
"Heb jij ook van die papiertjes, Tom?"
"Neen."
"Hoe kun je dan de teekenen uitvinden?"
"Wel, ik heb geen teekenen noodig.
Schatten worden ook wel onder een spookhuis begraven of op een eiland, of onder een dooden boom met vooruitstekende takken.
Wij hebben het op Jacksons Island al zoo wat geprobeerd en nu kunnen wij weer ergens anders aan den gang gaan. Daar heb je bij voorbeeld het oude spookhuis, Hill-House Branch, en verder zijn er een menigte boomen met doode takken."
"Vindt men ze onder alle?"
"Wat praat je toch!
Natuurlijk niet!"
"Hoe weet je dan onder welke je moet zoeken?"
"Wij moeten ze alle uitgraven."
"Maar, Tom, dan kunnen wij den geheelen zomer wel aan den gang blijven!"
"Wat kan dat schelen?
Verbeeld je, dat we eens een koperen pot vinden met honderd roestige dollars er in, of een verrotte kist met diamanten. Wat zou je daarvan zeggen?"
Hucks oogen glinsterden.
"Dat is zat, meer dan zat voor mij.
Geef mij de honderd dollars, dan mag jij de diamanten houden!"
"Afgesproken!
De diamanten zijn lang niet te verwerpen.
Sommigen zijn twintig dollars het stuk waard.
Er zijn er haast geen, die je onder de zes verkoopen kunt." "Wezenlijk?
Is dat zoo?"
"Zeker; dat weet iedereen. Heb je er nooit een gezien, Huck?"
"Niet, dat ik mij herinner!"
"O, de koningen hebben ze bij menigte."
"Maar ik ken geen enkelen koning, Tom."
"Dat wil ik wel gelooven.
Hier zijn geen koningen; maar als je eens naar Europa gingt, zou je er een mud in het rond zien springen."
"Springen zij?"
"Springen,--eend!
Wel neen!"
"Wel, waarom zeg je het dan?"
"Och, ik bedoelde alleen maar, dat je ze zien zoudt,--maar niet zien springen, natuurlijk niet.
Waarom zouden zij dat doen? Ik meen, dat je er den grond mede bezaaid zoudt zien, evenals bij dien Richard den Bultenaar."
"Richard ...?
Hoe heet hij nog meer?"
"Hij heeft geen anderen naam. Koningen hebben alleen maar één voornaam.
"Zoo?"
"Zeker, zoo is 't."
"Nu, als ze dat prettig vinden, laten ze hun gang gaan.
Ik zou geen koning willen zijn, om alleen maar één voornaam te hebben, evenals de nikkers.--Maar zeg, waar ga je eerst graven?"
"Dat weet ik nog niet.
Zullen wij eerst beginnen onder dien ouden dooden tak op den heuvel, aan de overzijde van Hill-House Branch?"
"Akkoord."
De knapen wisten een gebrekkige bijl en een schoffel machtig te worden en ondernamen de voetreis van anderhalf uur.
Zij kwamen bezweet en hijgend aan en legden zich onder de schaduw van een olmboom neder om uit te rusten en een pijp te rooken.
"Het bevalt mij," zei Tom.
"Mij ook," antwoordde Huck.
"Zeg eens, Huck, als wij hier den schat vinden, wat doe jij dan met jouw aandeel?"
"Ik? Ik koop elken dag een pastei en een glas sodawater en ik ga naar elk paardenspel dat hier in de buurt komt.
Ik verzeker je, dat ik het er van nemen zal."
"Zou je er niets van opsparen?"
"Opsparen?
Waarvoor zou dat dienen?"
"Om wat te hebben om later van te leven."
"O, dat hoeft niet, als ik dat deed, zou Pop op een goeden dag terugkomen en er zijne klauwen op zetten, om er spoedig een eind aan te maken.
--Wat doe jij met jouw part?"
"Ik koop een nieuwe trom, een sabel, een roode das, een groote poppenkast--en ik ga trouwen."
"Trouwen?"
"Ja zeker."
"Tom, ben je mal, of wat scheelt je?"
"Wacht maar: je zult het zien gebeuren."
"Hemel, dat is nu het gekste ding, dat je doen kunt.
Denk maar eens aan Pop en mijne moeder; ze deden niets dan vechten.
Ik herinner mij dat als den dag van gisteren."
"Dat doet er niet toe.
Het meisje, waarmede ik ga trouwen, zal niet vechten."
"Tom, ik geloof dat zij allen hetzelfde zijn.
Je kunt ze allen over één kam scheeren.
Ik zou me, als ik jou was, nog eens bedenken eer ik dat deed.
Ik zeg je, dat het je berouwen zal. Hoe heet die meid?"
"'t Is geen meid;--'t is een meisje."
"Dat is hetzelfde; sommigen zeggen meid en anderen meisje. 't Is allebei goed.
Hoe is haar naam?"
"Ik zal hem je later zeggen; nu nog niet."
"Ook al goed.
Alleen als je gaat trouwen, zal ik verlatener zijn dan ooit."
"Neen, dat zul je niet, want je zult bij ons komen inwonen. Laat ons nu maar spoedig opstaan en aan het graven gaan."
Zij werkten een half uur in het zweet hun aanschijns, doch zonder gevolg.
Zij zwoegden nog een half uur, weder zonder baat.
Toen zeide Huck:
"Worden die schatten altijd zoo diep begraven als deze?"
"Somtijds, niet altijd.
Meestal niet. Ik geloof, dat wij op de verkeerde plaats zijn."
Zij kozen daarom een andere plek uit en begonnen weder.
De arbeid ging wat langzamer, doch zij maakten toch vorderingen en hielden het zwijgend eenigen tijd vol.
Eindelijk ging Huck op zijne spade leunen, veegde zich met zijn mouw de parelen zweet van het voorhoofd en zeide:
"Waar ga je graven, wanneer wij door dezen boom heen zijn?"
"Dan konden wij den ouden boom bij Cardiff Hill, achter het huis van de weduwe wel eens opdelven."
"Dat zal wel een goede zijn.
Maar zal de weduwe ons den schat niet afnemen, Tom? 't is op haar land."
Laat zij 't eens probeeren.
Al wie een verborgen schat vindt, mag hem houden.
Het doet er niet toe op wiens land het is."
Huck was met dit argument tevreden.
De arbeid werd voortgezet.
Eindelijk zeide Huck:
"Verduiveld, wij zijn zeker weer op de verkeerde plaats.
Wat denk jij ervan?"
"Het is erg vreemd, Huck.
Ik begrijp het niet.
Soms komen er wel eens heksen tusschenbeide.
Ik denk, dat dit nu het geval is."
Heksen kunnen niets doen bij daglicht."
"Ja, dat is waar ook.
Daar dacht ik niet aan.
O, ik weet al wat het is.
Wat zijn wij toch uilskuikens!
Wij moeten zien te ontdekken, op welken tak tegen middernacht de schaduw van de maan valt, en onder dien tak graven."
"Vervloekt! dus hebben wij monnikenwerk gedaan.
Nu zullen wij van nacht terugkomen. 't Is een verduiveld lange weg.
Kun jij de deur uitkomen?"
"Ik denk het wel.
Wij moeten het van nacht doen ook, want als iemand deze gaten ziet, zal hij het dadelijk begrijpen en zelf gaan zoeken."
"Goed, dan zal ik van nacht weer komen miauwen."
"Best. Laat ons de spaden zoolang in het kreupelbosch verbergen."
De knapen waren ter bestemder tijd op de afgesproken plaats en zaten in de schaduw van den boom te wachten.
Het was een eenzaam oord en eene van oudsher plechtige ure.
Geesten fluisterden door de ruischende bladeren, spoken loerden in sombere hoeken, het holklinkend geblaf van een hond werd in de verte gehoord en door een uil met zijne grafstem beantwoord.
De knapen waren geheel onder den indruk dezer ernstige zaken en spraken bijna geen woord.
Na een poosje meenden zij, dat het wel twaalf uren zou zijn; zij gaven nauwkeurig acht op de schaduwen en gingen aan het graven.
De hoop begon in hun hart te herleven; hunne belangstelling werd grooter en hun vlijt hield daarmede gelijken tred.
Het gat werd al dieper en dieper en telkens, wanneer de bijl op iets hards sloeg, sprong hun hart op van vreugde. Doch de eene teleurstelling volgde de andere.
Het was nooit iets anders dan een steen of een paar stukken van beenderen.
Eindelijk zeide Tom:
"Het zal niet baten Huck; wij zijn alweer aan den verkeerden boom."
"Maar wij kunnen niet verkeerd zijn: wij hebben precies de beschaduwde plek genomen."
"Dat weet ik wel, maar er is iets anders."
"Wat dan?"
"Dat wij naar den tijd geraden hebben.
Waarschijnlijk was het te laat of te vroeg."
Huck liet zijn schop vallen. "Daar zul je het hebben," zeide hij.
"Dat is het vervelende ervan.
Wij kunnen nooit het juiste oogenblik bepalen, en buitendien, 't is hier al te griezelig om dezen tijd van den nacht, met ronddolende spoken en geesten.
Ik heb een gevoel, alsof er voortdurend iets achter mij staat, en ik durf mij nauwelijks omkeeren, omdat er anderen achter mij kunnen zijn, die hun kans afwachten.
Ik heb gebeefd als een riet, zoolang ik hier gestaan heb."
"Ik ook, Huck.
Zij leggen meestal een dooden man in den kuil, onder den boom waarin zij een schat geborgen hebben."
"Hemelsche vader!"
"Ja, dat doen zij.
Dat heb ik altijd gehoord."
"Tom, ik houd er niet van, om in de buurt van doode menschen te zwerven.
Je hebt er altijd min of meer last van."
"Ik ben er ook niet voor om ze aan den gang te maken, Huck.
Verbeeld je eens, dat er zijn schedel opstak en begon te praten."
"Spreek er niet van, Tom; 't is te vreeselijk."
"Gij hebt gelijk, Huck.
Ik voel mij niets op mijn gemak."
"Zeg eens Tom, zullen wij deze plaats opgeven en het ergens anders gaan beproeven?" "Goed.
Ik geloof ook dat het beter zal zijn.
Waar moeten we nu heen?"
Tom bedacht zich een oogenblik en zeide toen:
"Naar het spookhuis."
"Dank je; ik houd niet van spookhuizen, Tom.
Daar zie je gezichten nog akeliger dan die van doode menschen.
Lijken mogen praten, maar ze schuiven niet, als je er niet op verdacht bent, langs je heen in een lijkkleed, om over de schouders te kijken, en ze kunnen ook niet met hunne tanden knarsen, zooals een spook doet.
Ik zou het besterven, Tom--en iedereen met mij."
"Ja maar, Huck, spoken sluipen alleen 's nachts rond; zij zullen ons over dag het graven niet beletten." "Dat kan wel zijn.
Maar je weet net zoo goed als ik, dat de menschen bij dag zoo min als bij nacht in de buurt van het spookhuis komen."
"Dat is omdat zij niet gaarne naar eene plaats gaan, waar een mensch vermoord is.
Maar er is eigenlijk 's nachts nooit iets om dat huis gezien,--behalve een blauw licht bij het raam, doch geen echte spoken."
"Wel, daar waar blauwe lichten dwarrelen, kun je er op aan dat geesten zijn.
Dat is zoo zeker als iets, en iedereen weet, dat niemand dan geesten ze gebruiken."
"Ja, dat is zoo.
Maar zij komen nooit over dag; daarom behoeven wij niet bang te zijn."
"Nu, goed dan; wij zullen bij het spookhuis gaan graven, als jij het wilt. Maar ik zeg je, dat je vrijwillig in gevaar loopt."
Zij waren thans aan den voet van den heuvel.
Daar, midden in de door de maan verlichte vallei, stond het spookhuis, geheel verlaten, met een vermolmd houten hek en welig, tot aan den drempel groeiend onkruid en met een bouwvalligen schoorsteen, ledige raamkozijnen en gaten in het dak.
De knapen bleven een oogenblik staan kijken, half verwachtend een blauw licht bij het venster te zien bewegen. Zij spraken op fluisterenden toon, zooals bij den tijd en de omstandigheden paste, weken een eindweegs ter rechterzijde af, om de ligging van het spookhuis op te nemen, en begaven zich toen huiswaarts, door de bosschen die de achterzijde van Cardiff Hill versierden.
HOOFDSTUK XXVII.
Den volgenden dag, tegen twaalf uren, stonden de knapen bij den dooden boom om hun gereedschap te halen.
Tom brandde van verlangen om naar het spookhuis te gaan.
Huck was minder opgewonden en zeide:
"Zeg eens, Tom: weet jij wat dag het is?"
Tom doorliep in gedachten de dagen der week en hief toen verschrikt de oogen op.
"Hemel, ik heb er in 't geheel niet aan gedacht, Huck."
"Ik ook niet, maar op eens schoot het mij te binnen, dat het wel Vrijdag kon zijn."
"Bewaar me; een mensch kan niet te voorzichtig wezen.
Wij konden er wel eens inloopen, door zoo iets op Vrijdag aan te vangen." "Konden!
Zeg liever zouden.
Er zijn misschien geluksdagen, maar Vrijdag is er geen."
"Dat weet elke gek.
Ik geloof niet, dat jij de eerste bent, die dat uitgevonden hebt, Huck."
"Nu, ik heb niet gezegd dat ik het was, heb ik wel?
En het is niet alleen omdat het Vrijdag is; ik heb van nacht akelig gedroomd ook,--van ratten."
"'t Is toch niet waar?
Een zeker teeken van naderend onheil!
Vochten zij?"
"Neen."
"Dat is tenminste nog een zegen, Huck.
Wanneer zij niet vechten, is het alléén maar een teeken dat er een onheil _kan_ komen.
We behoeven dus niets te doen dan scherp toe te kijken en ons niet in gevaar te begeven. Wij zullen het graven vandaag maar laten en liever gaan spelen.
Ken je Robin Hood, Huck?"
"Neen, Wie is Robin Hood?"
"Wel, hij was een van de grootste mannen van Engeland en van de beste ook.
"Heerejé, ik wou dat ik hem was. En wat heeft hij gekaapt?"
"Alleen maar bisschoppen en rijke lui en koningen en zulk volk.
Maar hij plaagde de arme lui nooit.
Hij had ze lief en deelde alles eerlijk met hen."
"Zoo, dan moet hij een beste kerel geweest zijn!"
"Waarachtig was hij dat, Huck.
Hij was de grootmoedigste man, die ooit heeft bestaan.
Je hebt tegenwoordig zulke lui niet meer, daar ben ik zeker van.
Hij kon, met zijne handen achter zijn rug gebonden, elken Engelschman afranselen, en met zijn boog van taxishout, op anderhalve mijl afstand, een stuivertje doorboren, zonder ooit te missen."
"Wat is een boog van taxishout?"
"Dat weet ik niet. 't Is een boog, dat is zeker.
En als hij het geldstuk een enkelen keer aan den kant raakte, dan raasde en tierde hij als een kind.--Kom laten wij Robin Hood spelen; 't is een prettig spel.
Ik zal het je leeren."
Ze speelden den geheelen middag Robin Hood, terwijl zij nu en dan een verlangenden blik op het spookhuis wierpen en spraken over de plannen en vooruitzichten voor den volgenden dag.
Toen de zon in het westen onderging, wandelden zij langs de breede schaduwen der boomen naar huis en waren in de bosschen van Cardiff Hill spoedig uit het gezicht verdwenen.
Zaterdagmiddag waren de knapen weder bij den dooden boom. Eerst zaten zij in de schaduw een poosje te rooken en te babbelen en gingen toen het gemaakte gat weder opgraven.
Zij deden dat, niet omdat zij groote verwachtingen hadden, maar alleen omdat Tom gezegd had, dat het dikwijls gebeurd was, dat menschen, toen zij den schat tot op een duim na bereikt hadden, het opgegeven hadden, en dat er toen anderen gekomen waren, die met één stoot van de spade hem te voorschijn hadden gehaald.
Hun streven mislukte echter ditmaal en ze namen daarom hun gereedschap maar weder op en gingen heen, niet met de gedachte dat zij met de fortuin een loopje hadden genomen, maar in de overtuiging dat zij aan alle voorwaarden, aan het delven naar schatten verbonden, hadden voldaan.
Toen zij het spookhuis naderden, was er iets zoo akeligs en huiveringwekkends in de doodelijke stilte onder de brandende zon en iets zoo neerdrukkends in de eenzame, verlatene plaats, dat zij een oogenblik bang waren om binnen te gaan.
Zij kropen naar de deur en keken bevend door een reetje.
Zij zagen een met onkruid begroeide, van vloer beroofde kamer, zonder behangsel, met een ouderwetsche haardstede, vensters zonder gordijnen en een bouwvallige trap, en overal flarden van spinnewebben.
Toen traden zij met versnelden polsslag, fluisterende stem, gretige ooren en gezwollen spieren binnen, gereed om desnoods onmiddellijk weder den aftocht te blazen.
Een oogenblikje later, toen hun blik aan de huiveringwekkende omgeving was gewend, verminderde hun angst en namen zij de plaats nauwkeuriger op, vol verbazing en verwondering over hun eigen stoutmoedigheid.
Daarop wilden zij boven een kijkje nemen. 't Had iets van zich den terugweg af te snijden, maar zij zagen elkander met moedige blikken aan en kwamen tot een kloek besluit om hun gereedschap in een hoek te werpen en de trap te beklimmen.
Boven vertoonden zich dezelfde teekenen van verval.
In een donkeren hoek vonden zij een kabinetje, dat iets geheimzinnigs beloofde; doch die belofte bleek ijdel te zijn, want het was ledig.
Zij hadden thans moed verzameld en waren gereed hunne onderneming door te zetten.
Juist toen zij naar beneden wilden stappen om aan het werk te gaan, zeide Tom: "Stil!"
"Stil!
Daar! Hoort gij het?"
"Ja, O, heer!
Laat ons wegloopen!"
"Houd je stil!
Beweeg je niet!
Zij komen naar de deur toe."
De jongens gingen plat op den grond liggen en keken door de openingen tusschen de planken, in doodangst afwachtende wat er gebeuren zou.
"Zij houden stil," fluisterden zij eindelijk. "Neen--zij komen!
Hier zijn zij! Geen woord meer, Huck.
Goede hemel, ik wou dat ik er uit was!"
Twee mannen traden binnen.
De knapen dachten: "Dit is de oude, doofstomme Spanjaard, die onlangs een paar malen in de stad is geweest, en den anderen man heb ik nooit gezien."
De andere was een havelooze bandiet, ongekamd en ongeschoren, met een hoogst ongunstig uiterlijk.
De Spanjaard was in eene _serape_ gehuld; hij had zware, witte bakkebaarden, lang wit haar, dat golvend onder zijn hoofddeksel te voorschijn kwam en hij droeg groene ooglappen.
Toen zij binnentraden, begon de "andere" heel zacht te spreken. Zij zetten zich op den grond neder, het gelaat naar de deur gekeerd en met den rug tegen den muur, en de "andere" hervatte zijn gesprek.
Hij werd iets minder omzichtig in houding en gebaren en zijne woorden werden gaandeweg duidelijker.
"Neen," zei hij, "ik heb er goed over gedacht en ik heb er geen zin in: het is gevaarlijk."
"Gevaarlijk?" gromde de doofstomme Spanjaard, tot verbazing der knapen. "Gevaarlijk, melkbaard?"
Deze stem deed de knapen beven en naar adem snakken.
Het was die van Injun Joe!
Er volgde een oogenblik van stilte, waarop Joe hernam:
"Wat kan gevaarlijker zijn dan die karwei van daarginds--en er is toch niets van gekomen."
"Dat was heel wat anders.
Dicht bij de rivier en geen enkel huis in de nabijheid. 't Zal nooit bekend worden, dat wij het beproefd hebben, vooral niet daar het mislukt is."
"Wel, wat kan gevaarlijker zijn dan over dag hier te komen?
Ieder, die ons ziet, kan argwaan krijgen!"
"Dat weet ik, maar er was geen andere plaats geschikt na die malle karwei.
Ik hunker er naar dit hol te verlaten.
Ik wou gisteren al gaan, maar er was geen denken aan zich buiten te wagen, met die helsche jongens, die bij den heuvel speelden."
De "helsche jongens" beefden bij dit gezegde en dachten hoe gelukkig het was, dat zij zich herinnerd hadden dat het Vrijdag was en dat zij tot het besluit waren gekomen een dag te wachten.
Zij wenschten in hun hart, dat zij het een jaar hadden uitgesteld.
De twee mannen haalden eenig voedsel voor den dag en begonnen te eten.
Na eenige oogenblikken van stilzwijgen zeide Injun Joe:
"Kijk eens, jongen: ga jij naar de rivier, waar je behoort, wacht daar totdat je van mij hoort.
Ik zal het er op wagen nog wat hier in de stad te blijven om den boel op te nemen.
Wij zullen dat gevaarlijke karweitje ondernemen, als ik alles goed bespionneerd en bemerkt heb dat de kansen goed staan.
En dan naar Texas.
Wij zullen eerlijk samen deelen."
De andere was met dit plan tevreden.
Onderwijl raakten de beide mannen aan het gapen en Injun Joe zeide:
"Ik ben dood van den slaap! 't Is jouw beurt om te waken."
En hij rolde zich in het onkruid en begon te snorken.
Zijn metgezel stootte hem een paar malen aan en hij werd rustig.
Daarop begon de waker te knikkebollen; zijn hoofd zonk lager en lager en beiden hieven thans een duo van snorken aan.
De knapen haalden dankbaar adem.
Tom fluisterde:
"Nu de kans waarnemen, kom!"
Huck zeide: "Ik kan het niet doen;--Ik zou sterven, indien zij ontwaakten."
Tom smeekte en Huck bleef weigeren.
Eindelijk stond Tom zachtjes op on alleen te vertrekken.
De eerste stap echter, dien hij deed, veroorzaakte zulk een afschuwelijk gekraak in den vloer, dat hij bijna dood van schrik nederviel.
Hij waagde geen tweede poging.
De knapen telden de traag verloopende oogenblikken, totdat het hun was alsof de tijd was geëindigd en de sombere eeuwigheid een aanvang had genomen.
Eindelijk bemerkten zij tot hun vreugde dat de zon onderging.
Nu hield het gesnork van een der mannen op.
Injun Joe richtte zich op, zag rond, keek boosaardig glimlachend naar zijn metgezel, stootte hem met zijn voet aan en zeide:
"Hoor eens! jij bent een goede waker, dat ben je."
"Nu, er is toch niets gebeurd."
"Niet?
Heb je geslapen?"
"Och, zoo wat gesluimerd. 't Is haast tijd voor ons om op te rukken, kameraad.
Wat zullen wij doen met den kleinen buit, waarvan wij ons meester gemaakt hebben?"
"Ik weet het niet. Hier laten zooals wij altijd doen.
Wij hebben haar niet noodig, voordat wij naar het zuiden gaan.
Zeshonderd vijftig in zilveren munt is een last!"
"Nu, goed dan. Maar dan behoeven wij hier ook niet terug te komen."
"Zou je denken? Wel, ik geloof dat het veilig is hier de nachten door te brengen, zooals gewoonlijk; ja, dat is beter."
"Ja, maar, kijk eens: het kan nog wel lang duren eer wij eene goede gelegenheid hebben voor dat andere karweitje;--er kan iets tusschenbeide komen en het is niet zoo'n heel veilige plaats.
Wij zullen den buit liever begraven, en diep ook."
"Dat is een goede inval," zeide zijn kameraad en liep naar het andere eind der kamer, knielde voor den haard neder en haalde tusschen de steenen een zak te voorschijn, die een liefelijk geklingel deed hooren.
Hij nam er twintig of dertig dollars uit voor zich zelven en even zooveel voor Injun Joe en reikte den zak toen aan den laatste over, die in een hoek van het vertrek op zijne knieën zat en bezig was met zijn snoeimes een gat te graven.
In een oogenblik vergaten de knapen hun vrees en hunne ellende.
Met fonkelende oogen sloegen zij elke beweging gade. 't Was een onmetelijke schat!
Zeshonderd dollars!--geld genoeg om een half dozijn jongens rijk te maken.
Hier bood zich eene gelegenheid tot het graven van schatten aan onder de gelukkigste voorteekenen. Hier was geene kwellende onzekerheid omtrent de plek waar gegraven moest worden.
Zij stootten elkander gedurig aan,--met gebaren, die zeggen wilden: "O, zijt gij niet blijde, dat wij hier zijn?"
Onder het graven stootte Joe's mes op een hard voorwerp.
"Heila!"
"Wat is het?" vroeg zijn kameraad.
"Een half verrotte plank,--neen, het is een kist, geloof ik.
Kom, help een handje en wij zullen zien wat het is.
Pas op, ik heb er een gat in gestooten."
Hij reikte hem de behulpzame hand en zij trokken het voorwerp naar boven.
"Man, het is geld!"
De beide mannen haalden een handvol klinkende munt voor den dag.
Het waren goudstukken.
De jongens boven hun hoofd waren even opgewonden en verrukt als zij.
Joe's kameraad zeide: "We zullen eens gauw zien hoeveel er in zit.
Wacht, ik heb in een hoek onder den schoorsteen een roestige bijl onder het onkruid zien liggen."
Hij liep weg en haalde de bijl en spade der knapen.
Injun Joe nam de bijl op, bekeek haar nauwkeurig, schudde het hoofd, mompelde iets tusschen zijne tanden en ging er toen mede aan het werk.
De kist was spoedig opgedolven.
Zij was niet zeer groot, met ijzer beslagen en moest zeer sterk geweest zijn, voordat de tijd haar beschadigd had.
De mannen beschouwden den schat een poos onder zalig stilzwijgen.
"Kameraad, er zitten duizend dollars in!" zeide Injun Joe.
"Zij zeggen, dat de rooverbende van Murrel hier een zomer heeft rondgezworven," merkte de vreemdeling op.
"Dat weet ik wel," zeide Injun Joe, "en nu ik dit zie, geloof ik het bepaald."
"Nu behoeven wij die andere karwei immers niet te doen," zeide de ander. De kleurling fronste het voorhoofd en zeide:
"Je kent me niet, of je weet niet van die zaak. 't Is niet om te stelen,--maar om wraak te nemen!"
En er flikkerde een boosaardig licht in zijne oogen.
"Ik heb je hulp er bij noodig.
Zoodra het geschied is, gaan wij naar Texas.
Ga jij maar naar huis, naar je wijf en je kinderen, en wacht totdat je van mij hoort."
"Nu, als je het zegt, zal ik het doen.
Wat zullen wij met deze kist uitvoeren? Haar weder begraven?"
"Ja!"
(Een inwendig gejuich op de bovenverdieping). "Neen, bij den grooten Sachem, neen!"
(Een diepe neerslachtigheid boven.)
"Ik had het haast vergeten: op die bijl zit versche aarde."
(De knapen beefden van schrik).
"Wat doen hier een bijl en een spade?
Hoe zit er versche aarde aan?
Wie heeft die hier gebracht, en waar zijn zij heengegaan?
Heb je niemand gehoord of gezien?--Wat! die kist weer begraven en permissie geven om hier te komen, on te zien dat de vloer omgewoeld is?
Dat nu niet bepaald!--niet bepaald!
Wij zullen de kist medenemen naar mijn hol!"
"Dat is goed.
Jammer dat wij dit niet eerder bedacht hebben.
Gij meent numero één?"
"Neen," "numero twee,"--onder het kruis.
De andere plaats is te slecht en te gemeen."
"Goed; 't is bijna donker genoeg om te vertrekken."
Injun Joe stond op, ging van het eene raam naar het andere en zag voorzichtig naar buiten.
Daarop zeide hij: "Wie zou dit gereedschap hier gebracht hebben?
Denk je, dat ze boven kunnen zijn?"
De knapen hielden hun adem in.
Injun Joe legde zijne hand op zijn mes, hield een oogenblik besluiteloos stil en stapte toen naar de trap.
De knapen dachten aan het kabinetje, maar hun kracht was gebroken.
Voetstappen kraakten op de trap.--De vreeselijke toestand, waarin zij zich bevonden, wakkerde de laatste vonk van moed in hun hart nog eens op;--zij waren op het punt om in het kabinetje te springen, toen zij een gekraak van verrot hout hoorden. Injun Joe lag op den grond, onder de brokstukken der vermolmde trap!
Hij stond op met een vloek en zijn kameraad zeide:
"Nu, wat doet er dat toe of er iemand boven is;--laten zij er blijven--wat raakt het!
Indien zij naar beneden willen springen en den nek breken--wie belet het hun?
Het zal binnen vijftien minuten donker zijn-- en dan kunnen zij ons volgen, indien zij willen; ik ben gereed hen te ontvangen.
Ik geloof, dat de lui die deze dingen hier in gesleept hebben, ons hebben gezien en ons voor duivels of spoken of zoo iets hebben gehouden.
Ik wed, dat zij nog aan den haal zijn."
Joe mompelde eenige onverstaanbare klanken en toen stemde hij met zijn kameraad in, om van het karige daglicht gebruik te maken en te vertrekken.
Kort daarna slopen zij in de schemering het huis uit en stapten met hunne kostbare lading naar de rivier.
Tom en Huck stonden bevend, maar met een gevoel van verlichting op en staarden hen door de reten tusschen de planken na.
Volgen?
Neen! Zij waren tevreden, toen zij den vasten bodem weder bereikten en zonder den nek gebroken te hebben, over den heuvel naar huis konden gaan.
Zij spraken niet veel, daar zij te zeer verdiept waren in zelfverwijt en woede tegen het noodlot, dat hun de spade en de bijl daar had doen neerzetten.
Indien die er niet gestaan hadden, zou Injun Joe nooit argwaan gekoesterd hebben.
Hij zou het zilver met het goud daar verborgen hebben, totdat hij aan zijn plan van wraakneming had voldaan.
En dan zou hij ondervonden hebben, wat het zegt een schat niet meer te vinden. 't Was een bitter noodlot, dat het gereedschap daar gebracht had.
Zij besloten een oog te houden op den Spanjaard, wanneer hij naar de stad zou gaan, om zijne kans voor zijn wraakzuchtig plan waar te nemen en namen zich voor "numero twee" op te sporen, waar het ook zijn mocht.
Op eens schoot Tom eene vreeselijke gedachte door de ziel.
"Wraak!
Wat, indien hij ons bedoelt, Huck?"
"O, neen," zeide Huck, en viel bijna flauw van schrik.
Zij praatten nog geruimen tijd over het vreeselijk geval, en toen zij de stad binnentraden, kwamen zij tot het besluit te gelooven, dat het ook wel iemand anders kon zijn,--ten minste dat hij niemand anders kon bedoelen dan Tom, daar deze de eenige was geweest die getuigenis had afgelegd.
Het was een zeer magere troost voor Tom, dat hij alleen maar in gevaar was.
Gezelschap zou naar zijne meening verkieslijker zijn geweest.
HOOFDSTUK XXVIII.
Tom werd dien nacht in zijne droomen vreeselijk gekweld door het avontuur van den vorigen dag.
Vier malen had hij zijne handen op den kostbaren schat gelegd en vier malen ook gleed die, wanneer de slaap hem begaf en het ontwaken hem tot de werkelijkheid terugbracht, tusschen zijn vingers door.
Toen hij in den vroegen morgen al die bizonderheden van die merkwaardige gebeurtenis nog eens voor den geest riep, scheen ze hem wonderbaar ver af en lang geleden, alsof zij in een andere wereld of in een lang verloopen tijdperk had plaats gehad.
De gedachte kwam zelfs in hem op, dat het groote avontuur misschien niets geweest was dan een droom.
Er was een krachtige bewijsgrond voor dat denkbeeld bij te brengen, deze namelijk, dat de hoeveelheid muntspecie, die zijne oogen hadden aanschouwd, te kolossaal was om werkelijkheid te wezen.
Hij had nooit in zijn leven vijftig dollars bijeen gezien en hij geleek daarin op alle knapen van zijn leeftijd en stand. In zijn verbeelding werden de woorden "honderden" en "duizenden" alleen maar bij manier van spreken gebruikt en bestonden er zulke sommen in de wereld niet.
Hij vermoedde geen oogenblik, dat een zoo groote som, als meer dan honderd dollars in klinkende munt, in iemands bezit kon zijn.
Indien hij zijn begrip van een verborgen schat had moeten ontleden, zou hij gezegd hebben, dat deze bestond uit een handvol dollars en een schepel prachtige, andere munten.
Langzamerhand echter onder het overdenken werden de bijzonderheden van zijn avontuur scherper en klaarder, en eindelijk kreeg de gedachte, dat het toch geen droom was geweest, bij hem de overhand.
Aan deze onzekerheid moest een einde gemaakt worden.
Hij zou haastig zijn boterham eten en dan Huck opzoeken.
Huck zat aan dolboord van een plat vaartuig, achteloos met zijn voeten in het water te schoppen en zag er zeer droefgeestig uit.
Tom besloot te wachten, totdat Huck over de zaak zou beginnen.
Als hij dat niet deed, was het avontuur slechts een droom geweest.
"Heila, Huck!"
"Heila, jij!"
Een oogenblik stilte.
"Tom, indien wij dit vervloekte gereedschap bij den dooden boom gelaten hadden, was het geld reeds ons.
O, is het niet vreeselijk?"
"'t Is dus geen droom? Geen droom?
Toch zou ik haast willen, dat het er een was; ja 'k mag een boon zijn, als ik het niet wou!"
"Wat is geen droom?"
"O, dat ding van gisteren.
Ik denk soms half, dat alles een droom is."
"Een droom?
Indien die trappen niet kapot waren gegaan, zou je eens gezien hebben of het een droom was!
Ik droom 's nachts al genoeg van dien Spanjaard met zijn ooglappen; hij vervolgt mij overal. Ik wou dat hij stikte."
"Neen, niet stikken. Wij moeten hem vinden.
Het geld opsporen!"
"Tom, wij zullen den schat nooit vinden.
Een mensch heeft maar eens een kans voor zoo'n hoop geld, en die hebben wij verspeeld.
Ik zou beven als ik hem zag."
"Ik ook; maar ik zou hem toch graag zien en naspeuren--naar zijn 'nommer twee.'"
"Nommer twee, ja, dat is het.
Ik heb er over loopen denken, maar ik kan het niet uitmaken.
Wat denk jij, dat het is?"
"Ik weet het niet. 't Is mij te geheimzinnig, Huck.
Zou het ook het nummer van een huis kunnen zijn?"
"Onmogelijk! Neen, Tom, dat is het niet.
Indien het dat is, dan is het niet in dit kleine stadje: hier zijn geen nummers."
"Ja, dat is waar.
Laat mij even bedenken!
Wacht--het is een nommer van een kamer in een herberg!"
"O, daar zul je het hebben!
Er zijn hier maar twee kroegen.
Wij kunnen dat spoedig uitvinden!"
"Blijf jij hier, Huck, totdat ik terug ben!"
Tom was op eens verdwenen, daar hij op publieke plaatsen niet gaarne met Huck gezien werd.
Binnen een half uur had hij ontdekt, dat in de voornaamste herberg kamer "nommer twee" bewoond werd door een jong advocaat.
In de andere, een logement van den derden rang, was aan een der logeerkamers iets geheimzinnigs verbonden.
Het zoontje van den herbergier zeide, dat die kamer altijd op slot was, en dat hij er nooit iemand had zien in- of uitgaan, behalve des nachts. Waarom dit geschiedde, wist hij niet; wel betuigde hij soms verlangd te hebben er achter te komen, doch hij was er niet zoo bijzonder nieuwsgierig naar, en stelde zich tevreden met te gelooven dat het in die kamer spookte.
"Dat is alles wat ik te weten ben gekomen, Huck.
Ik geloof, dat wij het wezenlijke 'nummer twee' gevonden hebben."
"Ik vermoed het ook.
Wat zullen we doen?"
"Laat mij eens bedenken."
Tom bedacht zich een geruimen tijd. Toen zeide hij:
"Ik zal het je zeggen. De achterdeur van dat 'nummer twee' komt uit in dat kleine steegje tusschen de herberg en die oude trap van den kalkoven.
Nu moet je al de deursleutels opsnorren die jij krijgen kunt, en ik zal die van tante wegkapen, en in den eersten donkeren nacht den besten zullen wij ze gaan probeeren.
En denk er aan, dat je op den uitkijk blijft naar Injun Joe, omdat hij gezegd heeft dat hij in de stad zou komen en nog op een kans zou loeren om aan zijn wraak te voldoen.
Als je hem ziet, moet je hem volgen; en als hij niet naar 'nummer twee' gaat, dan is dat de plaats niet."
"Tom, ik durf hem niet alleen volgen."
"Och kom; 't is natuurlijk nacht.
Hij zal je misschien niet eens zien; en als hij dat doet, zal hij je toch niet verdenken."
"Nu, als het donker is, zal ik hem misschien volgen. Maar ik weet het nog niet zeker.
Ik zal zien wat ik doe."
"Wedden, Huck, dat _ik_ hem wel volg, als het donker is.
HOOFDSTUK XXIX.
Dienzelfden avond waren Huck en Tom van zessen klaar on het waagstuk te ondernemen.
Zij bleven tot na negen uren in de buurt der herberg omhangen, terwijl de een bij de steeg en de ander bij de deur der herberg wacht hield.
Niemand ging het straatje in of uit; niemand die op den Spanjaard geleek, stapte naar de herberg of kwam er vandaan.
Daar de nacht beloofde zeer helder te zijn, ging Tom naar huis met de afspraak, dat indien het onverhoopt nog donker werd, Huck zou komen "miauwen," en hij de deur zou uitsluipen en de sleutels probeeren.
Doch de nacht bleef onbewolkt en Huck gaf het wachthouden op en ging tegen middernacht in een leege suikerton slapen.
Dinsdag hadden de knapen denzelfden tegenspoed.
Woensdag ook. Doch Donderdagnacht beloofde beter te zijn.
Tom sloop ter goeder ure met tantes dievenlantarentje de deur uit en nam een grooten handdoek met zich, om daarmede het licht te bedekken.
Hij verborg de lantaarn in Hucks suikerton en het wachthouden begon.
Tegen elf uren werd de herberg gesloten en werden de lichten, de eenige uit de geheele buurt, uitgedaan.
Geen Spanjaard werd er gezien.
Niemand was het steegje in- of uitgegaan.
Alles was gunstig.
Overal zwarte duisternis en doodelijke stilte, alleen afgewisseld door het verwijderd gerommel van den donder.
Tom nam zijn lantaren, stak haar in de ton aan en bedekte haar zorgvuldig met den handdoek, en de avonturiers kropen in de duisternis naar de herberg.
Huck bleef op schildwacht staan en Tom liep op den tast de steeg in.
Al wachtende voelde Huck zich door een doodelijken angst gedrukt en hunkerde hij naar het oogenblik, waarop hij een straaltje van Toms lantaarn zou zien, opdat hij een teeken mocht hebben dat zijn kameraad nog leefde.
Uren schenen voorbijgegaan sedert Tom was verdwenen.
Hij was zeker flauw gevallen, wellicht dood; misschien was hem van angst en schrik het hart gebroken.
In zijn angst ging Huck hoe langer hoe dichter bij de steeg staan, in vreeze van allerlei ontzettende dingen te zullen zien en elk oogenblik verwachtende dat er een ongeluk zou komen, dat hem den laatsten adem zou doen uitblazen.
Daarvoor was niet veel noodig, want hij scheen nauwelijks in staat een vingerhoedje adem te halen, en zijn hart bonsde zoo geweldig, dat het welhaast moest barsten.
Plotseling zag hij een lichtstraal en fluisterde Tom hem in 't oor: "Loop! loop, als ge uw leven liefhebt!"
Hij behoefde het niet te herhalen; eenmaal was genoeg.
Huck was in vliegenden galop voortgeijld eer het woord ten tweeden male was uitgesproken.
De knapen hielden niet stil, eer zij de loods van een verlaten slachthuis hadden bereikt.
Juist toen zij deze schuilplaats gevonden hadden, barstte het onweder los en stroomde de regen naar binnen.
Zoodra Tom weder kon ademhalen, zeide hij: "Huck, het was verschrikkelijk!
Ik probeerde twee of drie sleutels, zoo zacht als ik kon, maar zij maakten zulk een drommelsch geraas, dat ik van schrik nauwelijks op mijne beenen kon blijven staan.
Ik kon het slot ook niet omdraaien. Op eens bemerkte ik, dat ik den knop vasthield en dat de deur openging.
Zij was niet dicht geweest.
Ik strompelde naar binnen, nam den handdoek van de lantaarn en--o, groote geest van Cesar....!"
"Wat--wat zag je, Tom?"
"Huck, ik was bijna op de hand gestapt van Injun Joe!"
"'t Is toch niet waar?"
"Ja wel.
Hij lag daar, met den groenen lap op zijn oog en uitgestrekte armen op den vloer te slapen." "Heere, Heere!
En wat heb je toen gedaan?
Werd hij wakker?"
"Neen, hij bewoog zich niet.
Zeker dronken.
Ik greep den handdoek en ijlde weg."
"Waarachtig, ik zou niet eens aan den handdoek gedacht hebben!"
"Nu, ik wel.
Tante zou mij krijgen, als ik hem verloren had."
"Zeg, eens, Tom, heb je de kist gezien?"
"Huck, ik heb niet gewacht on rond te kijken; ik heb de kist niet gezien en ik heb het kruis niet gezien.
Ik zag niets dan een flesch en een tinnen kroes op den grond naast Injun Joe.
Ja toch, ik zag twee vaatjes en een menigte flesschen in de kamer.
Vat je nu niet, wat ze in die spookkamer uitvoeren?"
"Wat dan?"
"Wel, zij spookt van de brandewijnvaatjes, 't Is best mogelijk, dat al de Matigheidsherbergen zoo'n spookkamer hebben, Huck."
"Ja, dat kan wel.
Wie zou dat ooit gedacht hebben!
Maar Tom, 't is nu juist een allemachtig goed oogenblik on de kist te krijgen, als Injun Joe dronken is."
"Dat is waar!
Wil je het probeeren?"
Huck sidderde.
"Neen, liever niet."
"Ik ook niet, Huck.
Eén flesch naast Injun Joe is niet genoeg.
Indien er drie gestaan hadden, zou ik het gedaan hebben."
Er volgde een lange pauze; eindelijk zeide Tom: "Zie eens Huck, ik geloof dat het beter is, dat zaakje niet te probeeren, totdat we weten dat Injun Joe er niet is. 't Is te vreeselijk.--Nu, indien wij elken nacht de wacht houden, kunnen wij er zeker van zijn, hem den of anderen tijd de kamer te zien uitgaan, en dan zullen wij de kist er zoo gauw mogelijk uithalen."
"Uitmuntend.
Ik zal den heelen nachten waken en zal dat de eerste weken blijven doen, als jij het andere deel van de karwei op je neemt."
"Goed, ik beloof het je.
Al wat jij te doen hebt, is op een draf te loopen naar Hooper-street en te miauwen; en als ik slaap, gooi je maar wat zand tegen het raam, dan word ik wel wakker.
"Best, dat blijft afgesproken."
"Nu, Huck, het onweder is voorbij en ik ga naar huis.
Jij gaat terug en blijft wachten, niet waar?" "Ik heb gezegd, Tom, dat ik het doen zal en ik zal het doen.
Ik zal over dag slapen en 's nachts waken."
"Dat is goed.
Waar ga je dan slapen?"
"In de hooischuur van Ben Rogers.
Hij laat mij dat vrij doen, en de zwarte knecht van zijn ouden heer, oom Jack, vindt het ook goed.
Ik draag wel eens water voor oom Jack, en hij geeft mij, als hij het missen kan, nu en dan een beetje eten. 't Is een verduiveld goede nikker, die Jack, Tom!--Hij houdt van mij, omdat ik niet altijd doe alsof ik voornamer ben dan hij.
Wij hebben ook wel eens samen gegeten.
Maar dat moet je niet vertellen.
Een mensch doet soms dingen, als hij honger heeft, die hij laten zou, als hij altijd genoeg kreeg."
"Nu, als ik je over dag niet noodig heb, Huck, zal ik je laten slapen.
Ik zal je niet komen plagen. Als je 's nachts wat ziet, loop dan even aan om te miauwen."
HOOFDSTUK XXX.
Het eerste wat Tom Vrijdagochtend hoorde was een heerlijke tijding: de familie Thatcher was den vorigen avond in de stad teruggekomen.
Beiden Injun Joe en de schat werden voor het oogenblik van ondergeschikt belang en Becky nam de voornaamste plaats in het hart van den knaap in.
Hij kwam haar tegen en zij hadden een oneindig genot met elkaar in het spelen van "verstoppertje" en "slootje springen."
De dag eindigde op een bijzonder prettige wijs.
Becky smeekte hare moeder, den volgenden dag voor de lang beloofde en lang uitgestelde pic-nic vast te stellen, en deze stemde toe.
De vreugde der kleine kende geen palen en Tom was niet minder uitgelaten.
Voor zonsondergang waren de uitnoodigingen rondgezonden en onmiddellijk daarop was de jeugd van St. Petersburg in eene koortsachtige opgewondenheid over de pret, die haar te wachten stond.
Tom kon niet slapen van pleizier en hij leefde in de hoop Huck te hooren "miauwen" en zijn schat te krijgen, om daarmede Becky en de pic-nickers den volgenden dag in verbazing te brengen.
Maar hij werd teleurgesteld.
Er kwam dien nacht geen teeken.
Eindelijk daagde de morgen en tusschen tien en elf uren vereenigde zich ten huize van den heer Thatcher een hoop dartele, stoeiende jongens en meisjes en was alles tot vertrekken gereed.
Het was toenmaals de gewoonte niet van bejaarde lieden, om buitenpartijen door hunne tegenwoordigheid te bederven.
De kinderen werden veilig geacht onder de vleugelen van een paar jonge dames van achttien en van een paar jonge heeren van drie- of vier en twintig jaren.
De oude stoomboot was voor de gelegenheid afgehuurd, en toen al de genoodigden bijeen waren, stapte de vroolijke troep, met manden vol proviand, door de hoofdstraat naar de rivier.
Sid was ongesteld en liep het pretje mis, en Marie bleef bij hem te huis.
Bij het afscheid nemen zeide mevrouw Thatcher tot Becky: "Je zult wel wat laat tehuis komen.
Misschien was het wel beter dat je bij een van de meisjes bleeft slapen, die het dichtst bij de kade woont."
"Dan zal ik maar bij Suze Harper blijven, mama."
"Goed, maar gedraag je behoorlijk en wees niet lastig."
Onder de wandeling zeide Tom tot Becky: "Hoor eens: ik zal je vertellen wat wij zullen doen.
In plaats van naar de Harpers te gaan, zullen wij den heuvel beklimmen en in het huis van de weduwe Douglas overnachten.
Zij zal wel room-ijs hebben.
Zij heeft het bijna elken dag, bij massa's, ja, bij hoopen!
En zij zal blij zijn, als zij ons ziet."
"O, dat zal grappig zijn!" riep Becky uit.
Doch een oogenblik later hernam zij:
"Maar wat zal mama zeggen?"
"Hoe zal zij het te weten komen?" Het meisje overdacht de zaak nog eens en zeide aarzelend: "Ik geloof, dat het verkeerd is, maar...."
"Och, kom, het is geen lor waard!
Je moeder zal het niet te weten komen. En wat steekt er in?
Al wat zij verlangt, is dat je op een veilige plaats zult zijn, en ik wed dat, indien zij er aan gedacht had, ze je geraden zou hebben naar de weduwe te gaan.
Ja, ik weet dat zij dat gedaan zou hebben!"
Het heerlijke gastvrije dak der weduwe Douglas was een verleidelijk lokaas.
Het bleef dan ook, met Toms overredingen, overwinnaar.
Er werd derhalve besloten niemand iets van het programma voor den nacht mede te deelen.
Opeens schoot Tom te binnen, dat Huck dien nacht wel eens kon komen, om het teeken te geven.
Deze gedachte bracht een gevoeligen schok aan zijne blijde verwachtingen.
Toch kon hij er niet toe komen het pretje bij de weduwe Douglas er aan te geven.
Het teeken was den vorigen nacht niet gekomen. Waarom zou het dan juist dezen nacht gebeuren?
De zekere pret van dezen avond woog nog zwaarder dan de onzekere schat; en als een echte jongen besloot hij aan den sterksten lust toe te geven en zich op te leggen, dien dag niet meer aan de geldkist te denken.
Drie mijlen voorbij de stad werd de boot bij een boschrijk dal ter reede gelegd.
Het gezelschap verdrong zich naar den oever en weldra weerklonken de wouden en rotsige hoogten wijd en zijd van het gejubel der kinderen.
Alle middelen om moede en bezweet te worden werden in praktijk gebracht, totdat men zich eindelijk bij het kamp verzamelde en met flinken eetlust gewapend, op de medegebrachte proviand aanviel.
Na den maaltijd ging men over tot een verkwikkend rust- en praatuurtje onder de schaduw der breedgetakte eiken.
Na een wijle jubelde eene stem: "Wie gaat er mede naar de grot?"
"Iedereen!"
Dadelijk werden er pakken met waskaarsen voor den dag gehaald en onmiddellijk daarop werd de heuvel beklommen.
De ingang der grot lag aan de helling van den berg en was kenbaar aan eene opening in den vorm van de letter A. De zware eikenhouten deur stond open.
Door deze kwam men in een klein kamertje, kil als een ijskelder en door de natuur met stevige, vochtige kalksteenen muren omringd.
Het was hoogst belangwekkend en geheimzinnig om daar in de diepe duisternis te staan en dan het gezicht te hebben op de groene, door de zon beschenen vallei.
Doch de indruk van dit tooneel werd spoedig vergeten en het stoeien hervat.
Zoodra er een kaars werd aangestoken, werd de bezitter aangevallen, 't geen een worsteling en dappere verdediging ten gevolge had. Maar de kaars was spoedig op den grond geworpen en uitgeblazen, waarop een luid gejuich ontstond en eene nieuwe vervolging.
Doch aan alle lofzangen komt een einde en de stoet rukte op naar den hoofdtoegang, terwijl de flikkerende kaarsen de reusachtige rotsgewelven, waar deze zich zestig voet boven het hoofd aaneensloten, flauw te zien gaven.
De hoofdtoegang zelf was ten hoogste acht of tien voet breed. Bij elke trede werden nieuwe en engere rotsspleten ontdekt.
De grot van Mc. Douglas was dan ook een doolhof van gangen, die in het oneindige in en uit elkander liepen en nergens heen leidden.
Men vertelde, dat men dagen en nachten door dit labyrinth van spleten en gangen kon dwalen, zonder den uitgang der grot te vinden, en dat, naarmate men dieper naar beneden ging, het onveranderlijk hetzelfde bleef: doolhof onder doolhof en alle zonder einde.
Niemand kende de grot geheel, dit behoorde tot de onmogelijkheden.
De meeste jongelieden hadden er een gedeelde van gezien en het was niet gebruikelijk zich ooit verder dat dit bekend terrein te wagen.
Tom Sawyer wist al evenveel van de spelonk als iedereen.
De stoet bewoog zich omstreeks drie kwartier langs den hoofdgang voort en langzamerhand begonnen enkele paren in zijgangen weg te sluipen, door donkere gaanderijen te kruipen en elkaar bij verrassing te overvallen, op punten waar de gangen weder in elkander liepen.
Een paar slaagden er in zich een half uur te verstoppen, zonder van het bezochte grondgebied te zijn afgeweken.
Van lieverlede kwam de eene groep na de andere, jubelend, hijgende naar adem, van het hoofd tot de voeten met afgedropen kaarsvet besmeerd en uitgelaten van de pret, terug.
Zij waren verbaasd te bemerken, dat zij aan tijd noch ruimte gedacht hadden en dat de avond viel.
De bel der stoomboot had reeds een half uur haar schel geklingel doen hooren, doch, 't was zoo heerlijk, zoo romantisch den dag op deze wijs te besluiten.
En toen de boot met hare luidruchtige bemanning van wal stak, was de kapitein de eenige, die er geen schik in had, dat het reeds zoo laat was geworden.
Huck stond op zijn post, toen de lichten der veerboot langs de kade flikkerden.
Hij hoorde geen gerucht aan boord, want de jongeluidjes waren vreedzaam en stil, zooals doodmoede lieden gewoonlijk zijn.
Hij was wel verlangend te weten, welke boot dit zijn kon en waarom zij niet aan de kade aanlegde,--maar zijne gedachten bepaalden zich niet lang bij dit onderwerp, en hij was weldra geheel in zijn eigen aangelegenheden verdiept.
De nacht werd donker en de lucht was bewolkt.
Het werd gaandeweg tien uren en alle geraas van rijtuigen en voetstappen hield op; de schaarsche lichten werden al flauwer; de nog op straat slenterende voetgangers verdwenen en de stad ging de nachtrust in en liet den kleinen waker met de eenzaamheid en de spoken alleen.
Het sloeg elf uren en de lichten in de herberg werden uitgedaan en nu heerschte er duisternis alom.
Huck wachtte, naar het hem toescheen, een eindeloos langen tijd, doch er gebeurde niets.
Zijn vertrouwen begon te wankelen.
Was het de moeite waard?
Was het werkelijk de moeite waard?
Waarom zou hij het niet opgeven en naar bed gaan?
Plotseling vernam zijn oor een geluid.
In een oogenblik was hij geheel aandacht.
De deur in het steegje werd zachtjes dichtgedaan.
Onmiddellijk kroop hij in een hoek bij den kalkoven.
Het volgende oogenblik slopen twee mannen langs hem heen, van wie de een iets onder zijn arm scheen te dragen.
Het moest de kist zijn!
Zij gingen dus den schat verplaatsen!
Waarom zou hij Tom nu roepen?
Het zou een dwaasheid wezen!--De mannen zouden met de kist wegloopen en zij zou nooit gevonden worden.
Neen, hij zou blijven waken en hen volgen; hij zou zich aan de duisternis toevertrouwen, als een waarborg tegen ontdekking.
Deze dingen bij zich zelven overleggende, sloop hij stil voort en kroop voorzichtig als een kat, blootsvoets achter de mannen aan, terwijl hij hen zoover voor zich uit liet gaan dat hij hen nog juist in het gezicht had.
Zij slopen de op de rivier uitloopende straat door en sloegen toen links af, eene zijstraat in.
Daarna gingen zij rechtuit, totdat zij aan het pad kwamen, dat naar Cardiff Hill leidde.
Dit werd ingeslagen en zij stapten al maar voort, tot nabij het huis van den ouden boschwachter, dat halverwege den heuvel gelegen was.
"Goed," dacht Huck, "zij zullen den schat in de oude steengroeve begraven."
Maar zij hielden niet eens bij de steengroeve stil.
Zij gingen door naar den top.
Toen kozen zij een zijpaadje tusschen de groote sumakboomen en waren op eens in de duisternis verdwenen.
Huck versnelde zijn pas en liet minder ruimte tusschen hen en zich zelven; zij konden hem thans immers onmogelijk zien.
Hij draafde een poosje, ging toen weder wat langzamer; uit vrees van te ver te zullen, loopen, liep zachtjes weer een eindje door en hield toen stil. Hij luisterde, geen geluid, behalve het gebons van zijn eigen hart.
Daar werd op eens over den heuvel het zuchten van een uil vernomen. Onheilspellend geluid!
Hemel! was alles verloren?
Hij was op het punt met gevleugelde voeten weg te snellen, toen hij, geen vier pas van zich af, een man hoorde hoesten.
Het hart schoot den knaap in de keel, doch hij bekwam weder.
Toch beefde hij, alsof hem een dozijn koortsen op het lijf werden gejaagd, en hij stond zoo wankel op zijne beenen, dat hij bepaald dacht op den grond te zullen vallen.
Hij wist waar hij was.
Het was hem bekend, dat hij zich op vijf treden afstand bevond van het hek, dat hem naar de landerijen van de weduwe Douglas bracht. "Heel goed," dacht hij, "laten zij den schat hier begraven dan zal hij niet moeilijk te vinden zijn."
Thans werd er een zachte, zeer zachte stem gehoord;--het was die van Injun Joe.
"Godv....! zij heeft zeker gezelschap: er is nog licht aan, zoo laat als het is."
"Ik zie geen lichten."
Dit was de stem van dien vreemdeling,--den vreemdeling uit het spookhuis.
Een ijskoude rilling voor Huck door de leden. Dus dit was de dag der wrake!
Zijne eerste gedachte was te vluchten.
Toen schoot hem te binnen, dat de weduwe Douglas meer dan eens vriendelijk geweest was en het kon zijn, dat deze mannen plan hadden haar te vermoorden.
Hij zou zoo gaarne moed gehad hebben om haar te waarschuwen, maar hij wist dat hij het niet durfde;--zij mochten hem eens beetpakken.
Hij overdacht dit alles en meer nog in het oogenblik, dat verliep tusschen de opmerking van den vreemdeling en het antwoord van Injun Joe, hetwelk aldus luidde:
"Omdat het kreupelhout je in den weg staat.
Kom dezen kant uit.--Zie je het nu?"
"Ja, zeker, er zijn menschen.
Ik geloof dat het beter is, het op te geven."
"Opgeven? Juist nu ik dit land voor altijd ga verlaten!
Het opgeven,--om nooit weer een kans te krijgen.
Ik zeg je nog eens, wat ik je al meer gezegd heb, dat ik niets om den buit geef;--dien mag jij hebben.
Maar haar man heeft mij gemeen behandeld--en meer dan eens, en vooral daarin dat hij, die vrederechter was, mij als een vagebond in de gevangenis heeft gezet.
En dat niet alles. Dat is niet het millioenste deel.
Hij heeft mij laten geeselen!--geeselen, vlak voor de gevangenis, als een neger, terwijl de geheele stad er naar stond te kijken. Geeselen, versta je het?
Hij is mij voor geweest en is gestorven.
Maar zij zal er voor boeten."
"Och, vermoord haar niet!
Doe het niet!"
"Vermoorden?
Wie spreekt van vermoorden?
Ik zou hem vermoorden, als hij hier was; maar haar niet.
Wanneer men zich op eene vrouw wreekt, vermoordt men haar niet:--ba! maar men berooft haar van hare schoonheden.
Men snijdt haar de neusgaten in tweeën;--men kerft haar de ooren als een varken!"
"Bij God, dat is..."
"Houd je gevoelens voor je, dat is je geraden!
Ik zal haar aan haar bed vastbinden.
Als zij doodbloedt, kan ik het helpen?
Ik zal er mij niet naar over maken.
Vriendje, je zult mij in dit zaakje helpen--om mij te pleizieren; daarvoor ben je hier,--want 't kan zijn, dat ik het niet alleen af kan.
Als je weifelt ben je een man des doods! Versta je dat?
En indien ik jou doodmaak, is zij er ook om koud--en dan geloof ik niet dat iemand ooit veel van deze zaak zal te weten komen."
"Wel, als het dan moet, laat ons er dan aan beginnen.
Hoe eer hoe beter;--ik beef als een riet!"
Kijk eens hier: zorg, dat ik je niet ga mistrouwen! Neen,--wij zullen wachten, totdat de lichten uit zijn.
Het heeft geen haast."
Huck voelde, dat er een oogenblik van stilzwijgen zou volgen--en dat was nog vreeselijker dan het moorddadig gesprek.
Daarom hield hij zijn adem in, deed omzichtig een stap achteruit, zette behoedzaam zijn voet stevig neer, na heel gevaarlijk op één been te hebben staan balanceeren en bijkans gevallen te zijn, eerst den eenen kant uit en toen den anderen. Hij deed met dezelfde moeite en hetzelfde gevaar nog een stap achteruit; toen nog een en nog een.--Daar brak een tak onder zijn voet!
Hij hield zijn adem in en luisterde.
Hij vernam geen geluid; het was volmaakt stil.
Zijne dankbaarheid kende geen palen.
Nu kwam hij in het sumakboschje;--daar wendde en keerde hij zich voorzichtig als een laveerend schip en stapte vervolgens haastig, maar behoedzaam voort.
Toen hij de steengroeve voorbij was, achtte hij zich veilig en zette het op een loopen.
Hij ijlde al maar voort, totdat hij het huis van den ouden boschwachter had bereikt.
Daar klopte hij aan de deur en weldra werden de hoofden van den ouden man en van zijn beide forschgespierde zonen voor de ramen zichtbaar.
"Wat een rumoer daar?
Wie klopt er?
Wat moet je?"
"Laat mij binnen--en gauw ook.
Ik zal alles vertellen." "Wat?
"Huckleberry Finn. Gauw, laat mij binnen!"
"Huckleberry Finn, waarachtig! 't Is geen naam, waarvoor zich vele deuren openen, geloof ik.
Maar laat hem binnen, jongens, en laat ons zien wat er te doen is."
"Zeg het, als je blieft, nooit, dat ik je het verteld heb," waren Hucks eerste woorden, toen hij binnentrad.
"Doe het als je blieft niet;--ik zal zeker vermoord worden; maar de weduwe is zoo goed voor mij geweest, en ik moet het zeggen;--ik zal het vertellen, als je mij belooft, dat je nooit zult zeggen dat ik het was."
"Bij den Hemel, hij heeft iets te vertellen, of hij zou zoo niet spreken!" riep de oude man uit. "Voor den dag er mee, en niemand zal het verklappen."
Tien minuten later beklommen de oude man en zijne zonen, behoorlijk gewapend, den heuvel en stapten op hun teenen het pad der sumakboomen in.
Huck vergezelde hen niet verder; hij verborg zich achter een rotsblok en luisterde.
Er volgden eenige oogenblikken van lange, akelige stilte.
Plotseling werd er een geknal van vuurwapenen gehoord en een gil.
Huck wachtte niet om eenige bijzonderheden te vernemen, maar ijlde zoo spoedig, als zijne beenen hem dragen konden, den heuvel af.
HOOFDSTUK XXXI.
Zondagochtend voor dag en dauw kroop Huck reeds den berg op en klopte aan de deur van den ouden boschwachter.
De huisgenooten lagen nog te bed en sliepen een hazenslaap, tengevolge van de spanning waarin zij een gedeelte van den nacht hadden doorgebracht.
Een stem riep uit een raam: "Wie is daar?"
Huck antwoordde verschrikt, op zachten toon: "Laat mij, als 't u blieft, binnen. Het is niemand dan Huck Finn."
"Dat is een naam voor welken de deur dag en nacht open staat!--Wees welkom!"
Dit waren vreemde woorden in de ooren van den jeugdigen vagebond en de liefelijkste die hij ooit had vernomen.
Hij herinnerde zich niet de twee laatste immer gehoord te hebben.
De deur werd haastig ontsloten en de knaap trad binnen.
Men gaf hem een stoel, en de oude man en zijne zonen kleedden zich in aller ijl aan.
"Nu, mijn jongen, ik hoop dat gij een goeden eetlust hebt meegebracht, want wij gaan ontbijten zoodra de zon opkomt, en 't zal een brandend zonnetje zijn ook.
Ik en de jongens hoopten al dat ge gisteren hier zoudt zijn teruggekeerd en in ons huis zoudt geslapen hebben."
"Ik was zoo vreeselijk geschrikt," zeide Huck, "en ik heb het op een loopen gezet.
Ik rende weg zoodra de pistolen afgingen, en ik holde drie mijlen ver voort, en ik ben nu gekomen omdat ik er iets van weten wou.
Ik kom voor het daglicht, omdat ik de duivels niet graag tegen het lijf zou loopen, zelfs al zijn ze dood."
"Wel, arme jongen, je ziet er uit alsof je een akeligen nacht gehad hebt,--maar hier staat een bed voor je, wanneer je ontbeten hebt.
Neen, zij zijn niet dood, jongen;--dat spijt ons genoeg.
Wij wisten, door jouw beschrijving, waar wij de hand op hen moesten leggen.
Wij kropen op de teenen voort, totdat wij omstreeks vijftien pas van hen verwijderd waren--en 't pad der sumakboomen was zoo donker als een kelder--en juist toen voelde ik dat ik moest niezen. 't Was bitter ongelukkig; ik trachtte het in te houden, maar 't hielp niet: het wilde komen en het kwam.
Ik liep vooruit met opgeheven pistool en toen het genies de schurken verschrikt uit het bosch deed opspringen, riep ik: 'Vuur jongens!' en schoot in de richting, waar het geritsel vandaan kwam.
En dat deden de jongens ook, maar de schelmen waren in een ommezien weg en wij holden hen in het bosch achterna.
Ik geloof, dat wij hen niet eens geraakt hebben.
Toen wij stilhielden, schoten zij op ons, maar hunne kogels sisten langs ons heen, zonder ons te deren.
Zoodra wij het geluid hunner voetstappen niet meer hoorden, gaven wij de jacht op en gingen naar de stad om de politie roepen.
Deze riep de gewapende macht bijeen en hield de wacht langs den oever der rivier, en zoodra het licht wordt, zal de sherif met zijne kornuiten de bosschen doorkruisen.
Mijne jongens zullen meegaan.
Ik wou, dat wij de rekels zoo wat konden beschrijven;--dat zou heel wat helpen.
Maar gij kondt zeker in het duister niet zien hoe zij er uitzagen, hé?"
"O, jawel, ik heb ze door de stad zien gaan en ben hen gevolgd."
"Prachtig! Beschrijf ze dan, beschrijf ze dan, mijn jongen."
"De eene is de doofstomme Spanjaard, die een paar malen hier geweest is en de andere is een kerel met een gemeen gezicht, in lompen."
"Genoeg, jongen! Wij kennen de kerels.
Wij zijn ze een dag of wat geleden, achter in de bosschen van de weduwe Douglas tegengekomen en zij kropen voor ons weg.
Er uit, jongens, naar den sherif.--Morgen komt er weer een dag om te ontbijten."
De zonen van den boschwachter vertrokken dadelijk.
Toen zij de kamer uit waren, sprong Huck op en riep uit: "O, vertel als het u blieft aan niemand, dat ik ze op het spoor ben gekomen! O, als het u blieft niet."
"Heel goed, Huck, als gij dat verkiest; maar gij moest eigenlijk de eer hebben van 't geen gij gedaan hebt." "O, neen, neen!
Zeg het als het u blieft niet."
"Neen," antwoordde de boschwachter, "de jongens zullen het niet zeggen--en ik ook niet.
Maar waarom wilt gij het niet weten?"
Huck wilde zich niet verder uitlaten en zeide alleen, dat hij een der beide mannen goed kende en dat hij bang was dat die man te weten zou komen, dat hij iets kwaads van hem wist, daar hij hem dan zeker zou vermoorden.
De oude man beloofde nogmaals te zullen zwijgen en zeide: "Hoe zijt gij er toch toe gekomen om deze kerels te volgen, jongen?
Zagen zij er verdacht uit?"
Huck zweeg en bedacht zich even, om naar een voorzichtig antwoord te zoeken.
Toen zeide hij: "Wel, ziet gij, ik heb een hard lot,--ten minste dat zeggen de lui--en ik kan er niets aan doen--en soms kan ik niet slapen, omdat ik er zoo lang over lig te denken en op middelen zin om er een eind aan te maken. Dat deed ik juist gisteren-nacht.
Ik kon niet slapen en ging daarom tegen middernacht de straat op, om er nog eens over te denken, en toen ik bij dien ouden, wrakken steenoven kwam bij de Matigheidsherberg, ging ik met mijn rug tegen den muur staan.
Juist op dat oogenblik slopen die twee kerels mij voorbij, met iets onder den arm, 't welk ik vermoedde dat zij gestolen hadden.
De een rookte en de ander nam een zwavelstok, om zijn sigaar op te steken. Zij hielden vlak voor mij stil en hunne sigaren verlichtten hun 't gezicht, en ik zag aan de witte bakkebaarden en den lap op zijn oog, dat 'de lange' de doofstomme Spanjaard en dat de andere een havelooze, gemeene duivel was."
"Kondt gij bij het licht der sigaar zien, dat hij er gemeen in de kleeren uitzag?"
Die vraag bracht Huck een oogenblik van zijn stuk.
Toen hernam hij: "Dat weet ik zoo niet--maar, ik geloof het toch wel."
"Toen gingen zij voort, en gij....?"
"Ik volgde hen. Ja, dat deed ik.
Ik wou eens zien waar zij heen slopen.
Ik speurde het na tot aan 't hek bij de weduwe en bleef in het duister staan en hoorde den havelooze smeekend vragen, om medelijden met de weduwe te hebben, en den Spanjaard zweren, dat hij haar neus kapot zou snijden en haar ooren kerven, juist zooals..."
"Wat! zeide de _doofstomme_ man dat alles?"
Huck had weder een verschrikkelijken flater gemaakt.
Hij deed al zijn best om den ouden man niet te laten merken wie die Spanjaard was, en toch scheen zijn tong het er op gezet te hebben hem er in te laten loopen.
Hij deed zijn uiterste best om zich uit deze moeielijkheid te redden, doch de oude man keek hem strak in het gezicht en de knaap maakte het eene abuis na het andere. Eindelijk zeide de boschwachter:
"Jongen, wees niet zoo bang voor mij; ik zou voor al het geld van de wereld geen haar van uw hoofd willen krenken.
Neen, ik zal u beschermen,--dat zal ik.
Deze Spanjaard is niet doofstom: gij hebt u dat onwetend laten ontvallen; gij kunt het niet weder intrekken.
Gij weet meer van den Spanjaard.
Vertrouw mij; zeg mij wat het is.
Ik zal u niet verraden."
Huck zag den ouden man een oogenblik in de eerlijke oogen, boog zich toen over hem been en fluisterde hem in 't oor: "Het is geen Spanjaard; het is Injun Joe."
De boschwachter viel van schrik bijna van zijn stoel en zeide:
"Nu is mij alles duidelijk.
Toen gij spraakt van ooren kerven en neuzen opensnijden, dacht ik, dat gij er dit bij hadt gemaakt, omdat blanken nooit op deze wijze wraak nemen.
Maar een kleurling! dat is heel wat anders."
Zij praatten al ontbijtende voort en in den loop van het gesprek zeide de oude man, dat het laatste wat hij en zijne zonen gedaan hadden eer zij naar bed gingen, was geweest een lantaarntje nemen en in de buurt van het hek zoeken, of zij ook sporen van bloed ontdekten.
Zij vonden er echter geene, maar wel een grooten bos...
"Wat?"
Indien de woorden een bliksemstraal geweest waren, konden zij niet met meer verpletterende snelheid aan Hucks bleeke lippen zijn ontsnapt.
Zijne oogen stonden strak en zijn adem stokte, toen hij naar een antwoord wachtte.
De boschwachter schrikte, zag hem een paar seconden zwijgend aan en zeide toen: "Breekijzers.
Maar, wat scheelt u?" Huck zonk achterover en haalde zacht en onuitsprekelijk dankbaar adem.
De boschwachter zag hem weder aan en hernam:
"Ja, breekijzers.
Dat schijnt u een pak van 't hart te nemen. Maar waarom verschriktet gij zoo?
Wat dacht gij, dat wij gevonden hadden?"
Huck zat in een benauwd hoekje; de vragende oogen waren op hem gericht; hij zou alles gegeven hebben, indien hij een aannemelijk antwoord had kunnen vinden.
Maar niets deed zich voor.
Het vragend oog doorboorde hem al dieper en dieper.--Daar schoot hem een allerdwaast antwoord in. Er was geen tijd om te overwegen, dus mompelde hij op goed geluk:
"Ik dacht, boeken van de zondagsschool."
De arme knaap was te beangst om zelfs te kunnen glimlachen,--doch de oude man lachte luid en vroolijk, schudde Huck door elkander en eindigde met te zeggen, dat zulk een lach goud waard was, omdat deze het geld voor den dokter in den zak hielp houden.
Toen voegde hij er bij: "Arme jongen, je ziet er bleek en vermoeid uit. Je bent niet wel.
Maar je zult er wel bovenop komen.
Rust en slaap zullen je, hoop ik, wel weder in orde brengen."
Huck was boos op zich zelven, dat hij zoo dom was geweest, zich door zulk eene verdachte verlegenheid te verraden, want hij had, zoodra hij het gesprek bij het hek had afgeluisterd, het denkbeeld laten varen dat het pakje, 't welk zij uit de herberg hadden medegebracht, de schat was.
Hij had althans maar gedacht, doch niet geweten dat het de schat _niet_ was, en vandaar dat de mededeeling van den buitgemaakten bundel te prachtig was om er zijne tegenwoordigheid van geest bij te blijven bewaren.
Alles te zamen genomen evenwel, was hij blijde dat deze kleine episode had plaats gehad, want nu wist hij stellig en zeker, dat deze buit de schat niet was en dus kwam zijn gemoed tot rust en voelde hij zich grootelijks verruimd.
Ja, waarlijk, alles scheen thans naar de juiste richting te drijven: de schat moest nog op "nummer twee" zijn; de mannen zouden dien dag gepakt en in de gevangenis gezet worden en hij en Tom zouden morgen-nacht, zonder moeite en zonder vrees voor stoornis, het geld in beslag nemen.
Juist toen het ontbijt was afgeloopen, werd er op de deur geklopt.
Hij sprong op om eene schuilplaats te zoeken, want hij had geen lust om zelfs in de verste verte met de gebeurtenis van den vorigen nacht in verband te worden gebracht.
De boschwachter liet verscheidene dames en heeren binnen, onder welke de weduwe Douglas, en hij bemerkte dat heele zwermen den heuvel beklommen, om het hek te bekijken.
Het nieuws had zich dus verspreid.
De boschwachter moest zijnen bezoekers de geschiedenis van dien nacht vertellen. De weduwe kon geen woorden vinden on hare dankbaarheid voor hare bescherming uit te drukken.
"Spreek er niet van, mevrouw," zeide de boschwachter. "Er is een ander, aan wien gij meer verplicht zijt dan aan mij en aan mijne jongens.
Wij zouden daar nooit geweest zijn, indien hij ons niet gewaarschuwd had."
Natuurlijk wekte dit eene mate van nieuwsgierigheid op, die de hoofdzaak in de schaduw stelde; doch de boschwachter liet de bezoekers in het onzekere en door hen werd deze tijding door de geheele stad gebracht.
Toen zij al het overige vernomen had, zeide de weduwe: "Ik heb in bed liggen lezen en ben zoo in slaap gevallen en heb niets van het leven gehoord.
Waarom hebt gij mij niet wakker gemaakt?"
"Wij dachten, dat het niet noodig was.
De kerels zouden waarschijnlijk niet terugkomen. Zij hadden geen gereedschap om mede te werken; en waartoe zou het dienen u te wekken en u doodelijk te doen ontstellen?
Mijne drie zwarte knechts hebben den ganschen nacht voor uw huis de wacht gehouden.
Zij zijn juist teruggekomen."
Er kwamen hoe langer hoe meer bezoekers en de geschiedenis moest een paar uren lang aanhoudend verteld en oververteld worden.
In de vacantie was er geen zondagsschool, maar men ging wat vroeger naar de kerk.
De ontrustbarende gebeurtenis werd daar dien morgen behoorlijk uitgeplozen en iedereen kon vernemen, dat er nog geen taal of teeken van de schelmen ontdekt was.
Toen de kerk uitging, liep mevrouw Thatcher toevallig naast juffrouw Harper, die met de schare het Godshuis verliet, en zeide: "Slaapt mijn Becky den heelen dag?
Ik dacht wel, dat zij erg vermoeid zou zijn."
"Uwe Becky?"
"Ja," zeide de ander met een verschrikt gelaat. "Heeft zij van nacht dan niet bij u gelogeerd?"
"Wel neen."
Mevrouw Thatcher werd bleek en viel op eene bank neder, juist toen tante Polly, in een levendig gesprek met eene oude vriendin, haar voorbijging. Tante Polly zeide:
"Goeden morgen, mevrouw Thatcher; goeden morgen, juffrouw Harper.
Ik mis een van mijne jongens.
Tom is zeker van nacht aan uw huis blijven slapen en durft nu niet in de kerk komen, niet waar?
Ik zal weer een appeltje met hem te schillen hebben."
Mevrouw Thatcher schudde het hoofd en werd nog bleeker.
"Hij is niet bij ons geweest,'" zeide juffrouw Harper, met een verontrust gelaat.
Ook tante Polly werd angstig. "Joe Harper, heb je mijn Tom van morgen al gesproken?"
"Neen, juffrouw."
"Wanneer heb je hem het laatst gezien?"
Joe trachtte zich dit te binnen te brengen, maar hij herinnerde het zich niet.
De kerkgangers bleven met bedrukte gezichten staan kijken; er ontstond een geheimzinnig gefluister, en onrust teekende zich op ieders gelaat.
De kinderen en de onderwijzers werden angstig ondervraagd, doch niemand had er op gelet of Tom en Becky aan boord van de stoomboot waren, toen zij naar huis voeren. Het was zoo donker, en men had er niet aan gedacht om te vragen, of er ook een gemist werd.
Een der aanwezige jongelieden liet zich ontvallen, dat hij vreesde dat ze nog in de grot waren!
Bij deze veronderstelling viel mevrouw Thatcher dadelijk in onmacht en tante Polly begon te schreien en hare handen te wringen.
In een oogenblik ging de noodkreet van mond tot mond, van groep tot groep, van straat tot straat, en binnen vijf minuten luidde de noodklok met woesten klank en was de gansche stad in rep en roer.
De gebeurtenis te Cardiff Hill zonk dadelijk in het niet; de inbrekers waren vergeten. Paarden werden gezadeld, schuitjes bemand, de stoomboot werd uitgezonden, en eer de vreeselijke tijding een half uur oud was, waren er tweehonderd man in vaartuigen of te voet op weg naar de grot.
In den namiddag was de stad als uitgestorven.
Vele dames kwamen tante Polly en mevrouw Thatcher bezoeken en zochten haar te troosten.
Zij schreiden met haar, en dat deed de bedroefden nog meer goed dan hare woorden.
Den ganschen langen nacht wachtte men op tijding, en toen de dag eindelijk aanbrak, kwam er niets dan de boodschap: "Zend meer kaarsen en meer voedsel."
Mevrouw Thatcher was bijna krankzinnig van angst, en tante Polly ook. De heer Thatcher zond nu en dan bemoedigende boodschappen uit de grot, doch dezen brachten weinig troost.
De oude boschwachter kwam tegen het aanbreken van den dag, met kaarsvet besmeerd, met modder bespat en doodmoede tehuis.
Hij vond Huck nog in het bed, dat hij voor hem had gereedgemaakt. De knaap lag in ijlende koorts.
De dokters waren allen naar de grot en dus nam de weduwe Douglas de zorg voor den patiënt op zich.
Zij zeide dat zij voor hem doen zou wat zij kon, omdat, 't zij hij goed was of slecht, hij des Heeren was, en niets wat den Heer toebehoorde, mocht veronachtzaamd worden.
De boschwachter verklaarde, dat Huck nog zoo'n slechte jongen niet was, waarop de weduwe antwoordde: "Dat spreekt vanzelf.
Dat is de stempel des Heeren; deze kan niet uitgewischt worden.
God doet dat nooit, maar drukt Zijn merk op elk schepsel, dat uit Zijne hand komt." Vroeg in den middag kwam het meerendeel der St.
Petersburgers, die uitgegaan waren om te zoeken, doodelijk vermoeid in de stad terug, doch de sterksten onder de burgers zetten het onderzoek voort.
De eenige tijding die zij meebrachten was, dat men bezig was een verwijderd gedeelte van de spelonk te doorzoeken, waarin nooit menschelijke voetstappen waren doorgedrongen, en dat elke hoek en spleet zou worden nagespeurd.
Verder, dat door den ganschen doolhof, lichten her- en derwaarts flikkerden en de doffe klank van pistoolschoten door de sombere gewelven weerkaatste.
Op eene plaats, ver van het gewoonlijk door de toeristen bezochte gedeelte, had men de namen "Becky" en "Tom" met kaarssnuitsel op een rotsachtigen muur gevonden en vlak daarbij een met vet besmeerd stukje lint.
Mevrouw Thatcher herkende het lint en schreide er bittere tranen over.
Zij zeide, dat dit het laatste aandenken was, 't welk zij ooit van haar kind zou bezitten; dat geen andere gedachtenis haar zoo dierbaar zou zijn, daar dit voorwerp het laatst van het levende lichaam gescheiden was, voordat de vreeselijke dood was gekomen.
Sommigen verhaalden, dat men nu en dan in de grot een verwijderd stipje licht zag flikkeren, en dat telkens, als dit te zien kwam, door een twintigtal mannen, die troepsgewijze door de holklinkende gangen liepen, een jubelkreet werd aangeheven, die telkens door wanhopige teleurstelling werd gevolgd.
Dus sleepten drie vreeselijke dagen en nachten hunne trage uren voort en de stedelingen vervielen welhaast in wanhoop.
De toevallige ontdekking, onlangs gedaan, dat de eigenaar van de Matigheidsherberg in een bijgebouw sterken drank bewaarde, scheen het publiek nauwelijks te treffen, hoe verschrikkelijk de gebeurtenis ook zijn mocht.
In een helder oogenblik gedurende zijne ziekte, bracht Huck schoorvoetend het gesprek op herbergen en vroeg eindelijk, met een vaag vermoeden van het ergste, of er sedert zijne ziekte ook iets in de Matigheidsherberg ontdekt was.
"Ja," zeide de weduwe.
Huck sprong met verwilderde oogen in zijn bed op. "Wat?
Wat was het?"
"Drank! En de herberg is gesloten.
Ga stil liggen, kind;--gij doet mij schrikken."
"Zeg mij slechts één ding--één ding als het u blieft. Heeft Tom Sawyer het ontdekt?"
"Stil, kind, stil! Ik heb al meer gezegd, dat gij niet moet praten.
Gij zijt zeer, zeer ziek."
Zoo! dus was er niets dan drank gevonden.
Het zou wel eene groote opschudding gegeven hebben, indien het de schat was geweest. Dus was deze voor eeuwig verloren!
Maar waarom zou zij schreien?
Hoe vreemd dat zij schreide. Deze gedachten doorkruisten Hucks brein en onder de vermoeienis van het peinzen viel hij in slaap.
Toen zeide de weduwe tot zich zelve: "Daar slaapt hij, de arme drommel.
Tom Sawyer hem vinden!
Gave God, dat iemand Tom Sawyer vond!
Ach, er zijn er niet veel meer, die nog hoop en kracht hebben om met zoeken voort te gaan."
HOOFDSTUK XXXII.
Wij moeten thans naar de pic-nic en Tom en Becky's aandeel in de pret terugkeeren.
Zij hadden met de anderen door de donkere gangen gehuppeld en de bekende wonderen van de grot bezocht,--wonderen met wel te grootsche namen bestempeld, zooals: het "Salon," de "Kathedraal," het "Paleis van Aladdin," enz.
Aan het daarop gevolgd "verstoppertje" spelen hadden zij ijverig deelgenomen, totdat zij van de inspanning moede waren geworden.
Daarna eens opwandelende, waren zij in een kronkelpad afgedwaald en hadden daar, bij het licht hunner omhooggehouden kaarsen, het krabbelschrift van namen, datums, adressen en motto's gelezen, waarmede de rotswanden (met kaarssnuitsel) beschreven waren.
Al voortgaande en pratende, hadden zij niet eens bemerkt, dat zij zich in een gedeelte der grot bevonden, op welks muren geene namen te lezen stonden.
Hier schreven zij hun eigen naam met kaarssnuitsel op een vooruitstekend rotsblok en gingen verder.
Kort daarop kwamen zij op eene plaats, waar een, over een zandrif naar beneden vlietend en een laag kalksteen met zich voerend waterstroompje, in de langzaam voortgaande eeuwen, een versteende Niagara van schitterend en onvergankelijk stalactiet had gevormd.
Om Becky pleizier te doen, kroop Tom met zijn tenger lichaam tusschen de steenen door, om de plaats te verlichten.
Te midden dier rotsenmassa ontdekte hij eene door de natuur gevormde trap, door nauwe muren ingesloten, en bij dat gezicht werd hij door den lust tot een ontdekkingstocht aangegrepen.
Becky verklaarde zich bereid hem te vergezellen en zij maakten met den walm der kaars een teeken, dat hen den terugweg zou doen weervinden, en gingen op verkenning uit.
Zij sloegen allerlei paden in, tot ver in de grot; zij maakten nog eens een merkteeken en gingen steeds voort om nieuwe wonderen te zoeken, die zij aan de bovenwereld zouden vertellen.
Op eens ontdekten zij een ruim hol, van welks zoldering een massa glinsterend druipsteen afhing, in lengte en vorm aan een menschenbeen gelijk. Vol bewondering en verbazing wandelden zij daarin rond en verlieten het hol weder door een der vele gangen, die er op uitliepen.
Hun weg bracht hen bij een tooverachtig schoone springbron, welker bodem met schitterende gekristallisseerde waterdroppen als ingelegd was.
De bron stond midden in een grot, met muren door allervreemdsoortigste pilaren gestut, gevormd door de verbinding van groote stalactieten en stalagmieten, die wederom aan het eeuwenlang neerdruppelen van water hun ontstaan te danken hadden.
Onder dit dak hadden zich dikke zwermen vledermuizen bij duizendtallen opeengehoopt. Door het licht verschrikt, kwamen deze dieren bij honderden naar beneden en fladderden met een akelig geschreeuw woedend om de kaarsen been.
Tom kende hun aard en het gevaar, dat van dien kant dreigde.
Hij greep Becky bij de hand en duwde haar in een der vele gangen--en voorwaar niet te vroeg, want een vledermuis sloeg, juist toen zij den grot verlieten, met hare vleugels Becky's licht uit.
De booze dieren vervolgden de kinderen nog een tijdlang, doch de vluchtelingen liepen telkens een nauwen gang in en ontkwamen eindelijk aan deze gevaarlijke beesten.
Kort daarna ontdekte Tom een onderaardsch meer, welks eindelooze lengte zich in de duisternis verloor.
Ofschoon hij groote geneigdheid had om de oevers van dat meer te gaan verkennen, kwam hij tot het besluit, dat het beter zou zijn een oogenblik te gaan zitten, on uit te rusten.
En nu eerst wekte de doodelijke stilte van het oord verlammend op hun jeugdig gemoed.
"Tom, ik verbeeld mij, dat wij sedert uren niets van de anderen gehoord hebben."'
"Becky, ik geloof dat wij veel dieper zijn dan zij, maar ik weet niet in welke richting, in het noorden, zuiden of oosten.
Ik geloof niet, dat het mogelijk is hen hier te hooren."
Becky begon bang te worden.
"Ik zou wel eens willen weten, hoe lang wij al hier zijn.--Zou het niet beter wezen terug te keeren?"
"Ja, dat geloof ik ook."
"Kunt gij den weg terugvinden?
Ik zie niets dan kronkelpaden en slingerwegen."
"Ik zou het wel kunnen, maar ik ben bang voor de vleermuizen.
Indien zij ook mijn kaars uitdeden, zouden wij er ellendig aan toe zijn.
We moeten het met een anderen weg beproeven.
"Och, ik hoop maar dat wij niet zullen verdwalen.
Dat zou zoo vreeselijk wezen!" En het meisje begon te beven bij de gedachte aan die ontzettende mogelijkheid.
Zij liepen een gang in en gingen zwijgend een geruimen tijd voort, naar elke nieuwe opening kijkende, om te zien of zij ook iets ontdekten dat hun bekend voorkwam, doch 't was alles even vreemd.
Telkens als Tom de plaats opnam, bespiedde Becky angstig zijn gelaat en telkens antwoordde hij vroolijk:
"O, wees zonder zorg; dit is het pad niet, maar wij zullen het rechte zeker vinden."
Bij elke mislukte poging echter verloor de knaap iets van zijn moed en nu op goed geluk, in allerlei richtingen, verschillende gangen in te slaan, in het wanhopend vertrouwen, dat hij den doorgang dien zij noodig hadden, wel vinden zou. Voortdurend riep hij:
"'t Zal wel gaan." Doch er lag hem zulk een looden wicht op het hart, dat de woorden hun klank verloren en luidden alsof hij geroepen had: "Alles is verloren."
Becky klampte zich angstig aan hem vast en deed haar best om niet te schreien, maar de tranen sprongen haar ondanks haar zelve uit de oogen.--Eindelijk riep zij uit:
"O, Tom, ik geef niets om de vleermuizen!
Laat ons liever langs den ouden weg teruggaan. 't Is alsof wij hoe langer hoe verder van het rechte pad afdwalen." Tom hield stil.
"Luister!" zeide hij.
Niets dan diepe stilte,--eene stilte zoo groot, dat de kinderen hun adem konden hooren.
Tom begon te roepen.
De kreet weerkaatste door de holle gangen en stierf in de verte weg, in een geluid dat aan een spotlach deed denken.
"O, doe het niet meer, Tom! het is al te akelig!" zeide Becky.
"'t Is akelig, maar 't is toch beter, Becky.
Misschien kunnen zij het hooren."
De woorden "misschien kunnen" joegen Becky een rilling door de leden, nog kouder dan het spookachtig geluid had gedaan, want zij waren de taal der wanhoop.
De kinderen stonden stil en luisterden, alweder zonder gevolg.
Opeens keerde Tom op zijne schreden terug en verhaastte zijn stappen.
Een oogenblik later verried eene angstige onbeslistheid in zijne manieren aan Becky het vreeselijk feit: hij had het spoor van den terugweg verloren!"
"O, Tom, heb je geen teekens gemaakt?"
"Becky, ik was zoo dwaas!
Ik dacht, dat wij niet langs dezen kant zouden behoeven terug te gaan.
Ik kan den weg niet meer vinden. 't Is alles even verward!"
"Tom! Tom! wij zijn verloren.
Wij zullen het daglicht nooit meer zien.
O, waarom hebben wij de anderen verlaten?"
Zij zonk op den grond neder en barstte in zulk een waanzinnig gekrijt uit, dat Tom bang werd dat zij zoude sterven of het verstand verliezen.
Hij ging naast haar zitten en sloeg zijne armen om haar heen: zij verborg haar gezichtje tegen zijn borst, hield hem stijf vast en stortte hare angsten en haar tot niets leidend berouw tot hem uit;--en de verwijderde echo's verkeerden dat alles in een hoonend gelach.
Tom smeekte haar moed te houden, maar zij antwoordde dat dit haar onmogelijk was.
Toen begon hij er zich een verwijt van te maken, dat hij haar in dezen ellendigen toestand gebracht had.
Dit had eene goede uitwerking; want zoodra hij zich zelven beschuldigde, beloofde zij, dat zij haar best zou doen om zich goed te houden en dat zij zou opstaan en hem volgen, werwaarts hij haar wilde heenleiden, als hij haar beloofde niet meer zoo te praten; beiden hadden zij immers, zoo zeide zij, schuld.
Zoo gingen zij dan weer verder,--zonder doel, enkel op goed geluk af.
Het beste ook wat zij doen konden, was te loopen, steeds te loopen.
De hoop scheen voor een oogenblik te herleven, niet omdat er eenig uitzicht op redding was, maar dewijl het in haar natuur ligt steeds te herleven, zoolang zij door de jaren en de ervaring van teleurstellingen, haar veerkracht nog niet verloren heeft.
Een poos daarna nam Tom Becky's kaars en blies die uit.
Dat was een veelbeteekenende spaarzaamheid.
Ook zonder dat het gezegd werd, begreep Becky wat dit beduidde en de hoop ontzonk haar weder.
Zij wist, dat Tom nog eene geheele kaars en drie of vier eindjes in den zak had en toch zuinig moest zijn.
Allengs begon het vermoeiend zwerven hun invloed op hen uit te oefenen.
De kinderen trachtten te doen alsof zij 't niet merkten, want de gedachte alleen aan zitten, terwijl elke minuut kostbaar was, was vreeselijk. Zich bewegen, hoe dan ook en waarheen dan ook, was vorderen en kon met een gewenschten uitslag worden bekroond.
Eindelijk weigerden Becky's zwakke leden haar verder te dragen.
Zij legde zich op den grond neder, en Tom zette zich naast haar.
Zij spraken van huis, van hunne ouders, van hun heerlijk bed en voor alle dingen van het verrukkelijke licht; Becky schreide en Tom verzon van alles on haar op te beuren! Maar alle troostwoorden waren afgesleten en klonken als bijtende spot.
Uitgeput van vermoeidheid viel Becky ten laatste in slaap.
Tom was er blijde om en bleef op haar bedroevend gelaat turen.
Hij zag het, onder den invloed van vriendelijke droomen, weer glad en effen worden en bemerkte, dat een glimlach op hare lippen neerdaalde en zich er bleef vestigen.
Die kalmte bracht zijn eigen gemoed ook eenigszins tot rust en zijne gedachten dwaalden terug naar vroegere tijden en nevelachtige herinneringen.
Te midden zijner overpeinzingen ontwaakte Becky met een vroolijk lachje,--doch het stierf op hare lippen weg en werd gevolgd door een diepen zucht.
"O, hoe kon ik slapen?
Ik wou dat ik maar nooit, nooit meer was wakker geworden!
Neen, neen, Tom, zie mij niet zoo angstig aan!
Ik zal het nooit meer zeggen."
"Ik ben zoo blijde dat gij geslapen hebt, Becky. Gij zult nu minder moede zijn en wij zullen den weg vinden."
"Wij kunnen het probeeren, Tom, maar ik heb zulk een mooi land in mijn droom gezien--en daarheen zullen wij gaan, denk ik."
"Misschien nog wel niet.
Houd je goed, Becky, en laat ons voortgaan."
Zij stonden op en dwaalden hand in hand, hopeloos voort.
Zij trachtten den tijd te begrooten, dien zij in de grot hadden doorgebracht, maar dien bij benadering berekenen konden zij niet. Het scheen hun dagen en weken te zijn, ofschoon dat onmogelijk was, want hunne kaarsen waren nog niet opgebrand.
Een langen, zeer langen tijd daarna zeide Tom, dat zij zachtjes moesten loopen en luisteren of zij ook water hoorden druppelen, daar zij bij een bron moesten zijn.
Deze vonden zij ook werkelijk en Tom stelde voor om weer wat te rusten.
Beiden waren doodmoede en toch zeide Becky, dat zij nog wel een eind verder zou kunnen gaan; maar tot hare verbazing wilde Tom daar niet van hooren.
Daarom gingen zij weder zitten, en Tom maakte zijne kaars met klei aan den muur vast.
Ieder was in zijn eigen gedachten verdiept; een geruimen tijd werd er geen woord gesproken.
Becky verbrak het stilzwijgen het eerst.
"Tom," zeide zij, "ik heb zoo'n honger."
Tom haalde iets uit den zak. "Herken je dit?" zeide hij.
Becky trachtte te glimlachen en zeide: "Het is onze bruidskoek, Tom!"
"Ja, ik wou dat hij tienmaal grooter was, want het is alles wat wij hebben."
"Ik had hem voor de pic-nic medegenomen, on hem met u te deelen, Tom, zooals groote menschen doen;--maar ik vrees dat het onze...."
Zij voltooide den volzin niet.
Tom verdeelde den koek en Becky at met graagte, terwijl Tom zijne helft langzaam opmuisde.
Er was overvloed van water om bij het eten te gebruiken.
Eindelijk opperde Becky de vraag, of het niet beter zou zijn weder verder te gaan.
Tom zweeg een oogenblik en zeide toen:
"Becky, kun je verdragen, dat ik je iets zeg?"
Becky werd bleek, doch knikte toestemmend.
"Nu dan, Becky, wij moeten hier blijven, omdat hier water voorhanden is; want dit kleine stukje is ons laatste eindje kaars."
Becky barstte in tranen en weeklagen uit.
Tom deed zijn best on haar te troosten, doch zonder baat.
Eindelijk riep zij uit. "Tom!"
"Wat is er, Becky?"
"Zou men ons missen en trachten op te sporen?"
"Ja, zeker."
"Zou men nog bezig zijn met zoeken?"
"Ik geloof het bepaald en ik hoop het."
"Wanneer zou men ons het eerst gemist hebben?"
"Toen zij naar de boot terugkeerden, denk ik."
"Tom, het kon wel zijn, dat het toen donker was;--zouden zij dan wel opgemerkt hebben, dat wij er niet waren?
"Ik weet het niet.
Maar in elk geval moet je moeder je gemist hebben, zoodra zij te huis waren."
Een uitdrukking van schrik op Becky's gelaat bracht Tom tot bezinning en hij zag, dat hij een misslag had begaan.
Tom en Becky zouden dien avond niet naar huis gegaan zijn.
De kinderen spraken niet meer en bleven zitten peinzen.
Een nieuwe uitbarsting van droefheid van Becky deed Tom zien, dat ook zij dacht aan 't geen er in zijne ziel omging,--namelijk, dat de Zondagochtend al voorbij kon zijn, eer mevrouw Thatcher tot de ontdekking kwam, dat Becky niet bij juffrouw Harper was.
De kinderen hielden de oogen strak op het stukje kaars gevestigd en verbeidden met een kloppend hart, angstig het oogenblik, waarop het zou wegsmelten en uitgaan. Zij zagen het pitje eindelijk alleen staan; zij zagen de zwakke vlam rijzen en dalen, dalen en rijzen en het dunne rookkolommetje klimmen; zij zagen een laatste flikkering aan den top--en toen heerschte de vreeselijkste duisternis.
Hoe lang het duurde, eer Becky tot het bewustzijn kwam dat zij in de armen van Tom lag te schreien, zou geen van beiden hebben kunnen zeggen.
Zij wisten alleen maar, dat zij beiden, na een schijnbaar oneindig lang verloop van tijd, uit een soort van verdooving wakker werden, on hun ellendig bestaan voor te zetten.
Tom dacht dat het Zondag, misschien ook Maandag was.
Hij trachtte Becky aan het praten te krijgen, doch zij was sprakeloos van verdriet en wanhoop.
Om haar te troosten zeide Tom, dat men hen stellig al lang gemist had en bepaald nog aan het zoeken was.
Hij zou nog eens roepen, want wellicht waren er menschen in de nabijheid.
En dat deed hij ook, maar de verwijderde echo's herhaalden in de duisternis zijn geluid zoo akelig, dat hij geen moed had nogmaals zijne stem te verheffen.
Weder gingen er uren voorbij en weder begon de honger de arme gevangenen te kwellen.
Gelukkig had Tom nog een stukje koek bewaard, 't welke zij verdeelden en opaten.
Maar 't was alsof dit armzalig mondjevol hen nog hongeriger maakte.
Op eens riep Tom uit:
"Stil! hoort gij niet wat?"
Beiden hielden den adem in en luisterden.
Daar klonk een geluid alsof er in de verte geroepen werd.
Tom beantwoordde dat geroep oogenblikkelijk en ging, Becky bij de hand nemende, op den tast de gang door, in de richting van waar het geluid gehoord was.
Een oogenblik hield hij stil om nogmaals te luisteren en weder klonk het geroep, ditmaal iets naderbij.
"Zij zijn het!" zeide Tom. "Zij komen!
Ga maar mede; wij zijn nu op den rechten weg."
De kinderen waren uitgelaten van vreugde.
Toch liepen zij behoedzaam voort, want valputten waren geen ongewoon verschijnsel in de grot en daarvoor moest gewaakt worden. Zij hadden dan ook nog niet lang hun weg vervolgd of zij moesten stilhouden.
Het gat waarvoor zij stonden kon drie, maar ook honderd voet diep zijn.
Aan verder gaan was geen denken.
Tom ging op zijn buik liggen en reikte naar beneden zoo ver hij kon, doch voelde geen bodem.
Hier moesten zij dus blijven wachten, totdat er hulp komen zou.
Weer luisterden zij scherp; het verwijderd geluid werd blijkbaar zwakker; nog een oogenblik en alles was weder doodstil.
Welk eene bittere teleurstelling!
Tom schreeuwde zich heesch, doch tevergeefs. Toch bleef hij Becky moed inspreken.
Nogmaals ging er eene eeuwigheid van angstig wachten voorbij, zonder dat het geroep herhaald werd.
De kinderen slopen naar de bron terug.
Langzaam kropen de uren voort en zij vielen weer in slaap, on uitgehongerd en rampzalig te ontwaken.
Naar Toms gissing moest het thans Dinsdag wezen.
Daar viel hem iets in.
In hun buurt waren eenige zijgangen.
Zou het niet beter zijn deze te onderzoeken, dan werkeloos te blijven zitten wachten?
Hij haalde een vliegertouw uit den zak, maakte dat aan een vooruitstekend rotsblok vast en ging verder, en Becky kwam achter hem aan, terwijl hij het touw loswond, naarmate zij voortslopen.
Twintig stappen verder liep de gang op een viersprong uit.
Tom legde zich op de knieën en kroop op handen en voeten voort, totdat hij een der hoeken om was. Hij deed eene poging om het nog een eind verder te brengen; en op datzelfde oogenblik kwam achter een rots, op geen twintig pas afstands, eene menschenhand te voorschijn, die eene kaars vasthield.
Tom slaakte een kreet van vreugde en onmiddellijk daarop werd de hand gevolgd door het lichaam, waaraan zij toebehoorde--en dat was van Injun Joe!
Verlamd van schrik bleef Tom als aan den grond vastgenageld staan.
Een oogenblik later echter werd hij gerustgesteld, daar hij den Spanjaard zag wegloopen en uit het gezicht verdwijnen.
Tom verbaasde zich, dat Injun Joe zijne stem niet had herkend en niet naar hem was toegekomen on hem te vermoorden, wegens zijn getuigen voor het Gerechtshof.
Doch de echo's, zoo dacht hij, hadden zeker zijne stem onkenbaar gemaakt.
Toch trilde elke spier van zijn lichaam en hij nam zich voor om, als hij kracht genoeg had, naar de bron terug te keeren, daar te blijven, en zich door niets te laten verleiden nogmaals het gevaar te loopen van Injun Joe te ontmoeten.
Zorgvuldig hield hij zijn wedervaren voor Becky verborgen en vertelde haar, dat hij op goed geluk af geschreeuwd had.
Doch honger en ellende kregen ten laatste de overhand over angst en vrees.
Nog eenige lange uren wachtens aan de bron en nog eenige uren slapens brachten eene verandering teweeg.
De kinderen werden met een woedenden honger wakker.
Tom verbeeldde zich dat het Woensdag of Donderdag, ja, misschien Vrijdag of Zaterdag was en dat men het zoeken had opgegeven.
Hij voelde zich bereid Injun Joe en alle andere vreeselijkheden te trotseeren.
Maar Becky was in een treurige onverschilligheid vervallen, waaruit Tom vruchteloos trachtte haar op te wekken.
Zij zeide, dat zij wilde blijven waar zij nu was, on daar te sterven;--de dood zou zeker niet lang meer uitblijven.
Tom mocht, als hij wilde, met het vliegertouw gaan zoeken, doch zij smeekte hem, nu en dan eens terug te komen, on haar een woord toe te spreken en zij liet hem beloven, dat wanneer de vreeselijke ure kwam, hij aan hare zijde zou staan en hare hand zou vasthouden, totdat alles voorbij was.
Tom kuste haar, met een gevoel in zijne keel alsof deze werd toegeknepen, en vertelde haar, dat hij er zeker van was, òf de zoekenden òf een uitweg uit de grot te zullen vinden.
Daarop nam hij het vliegertouw in de hand en sloop, flauw van den honger en beklemd door een vreeselijk voorgevoel van den naderenden dood, op handen en voeten door een der gangen voort.
HOOFDSTUK XXXIII.
Het was Dinsdagmiddag, het werd Dinsdagavond en nog was het stadje St.
Petersburg in rouw.
Men had openbare bidstonden voor de verloren kinderen gehouden en ook in menige binnenkamer was een stil, hartelijk gebed voor hen opgegaan, doch er kwam nog geen goed nieuws uit de grot.
De meerderheid der lieden, die zich in de spelonk hadden gewaagd, hadden het zoeken opgegeven en waren naar hun dagelijksch werk teruggekeerd, met de boodschap, dat de kinderen onmogelijk gevonden konden worden.
Mevrouw Thatcher was zeer ziek en bij tijden ijlhoofdig.
De menschen zeiden dat het hartverscheurend was haar om haar kind te hooren roepen, en te aanschouwen hoe zij somtijds het hoofd opbeurde en luisterde, om het terstond daarop moede en weeklagend in het kussen te leggen.
Tante Polly was diep neerslachtig en hare grijze haren waren bijna wit geworden.
En met weemoed in het hart legden de inwoners van St.
Petersburg zich dien Dinsdagavond ter rust. Maar ziet, in het holst van den nacht deed zich op eens het luiden der torenklok hooren en in een oogenblik wemelden de straten van opgewonden, halfgekleede menschen, die jubelden: "Sta op! sta op!
Er werd op horens geblazen en op bekkens geslagen en de bevolking stroomde in grooten getale naar de rivier, de kinderen te gemoet, die in een open rijtuig, door jubelende burgers voortgetrokken, naar huis gereden werden. Men verdrong zich om den wagen en voegde zich bij den uitgelaten troep, die onder een oorverdoovend hoezee-geroep, plechtstatig door de hoofdstraten huiswaarts stapte.
Het stadje werd geïllumineerd, niemand ging meer naar bed en 't was de heerlijkste nacht, dien St. Petersburg ooit had beleefd.
Het eerste half uur trok een stoet in optocht het huis van den heer Thatcher voorbij, drukte de geredden aan het hart, kuste hen, schudden mevrouw Thatcher de hand, poogde haar toe te spreken en bevochtigde de straat met heete vreugdetranen.
Tante Polly was buiten zichzelve van blijdschap en mevrouw Thatcher evenzeer.
Het geluk der laatste echter kon eerst volmaakt wezen, zoodra de boodschapper, die de blijde tijding aan haar echtgenoot bracht, terug zou zijn.
Tom lag op de sofa, met een gretig luisterend gehoor om zich heen, en vertelde zijn wonderbaar avontuur, zich nu en dan de vrijheid veroorlovende het verhaal door treffende toevoegsels op te sieren, en eindigde met eene beschrijving van den staat waarin hij Becky verliet, om nogmaals op verkenning uit te gaan. Hij verhaalde, hoe hij zich twee gangen, zoover als het vliegertouw reikte, gewaagd had; hoe hij een derden was ingegaan en hoe hij op het punt was terug te keeren, toen hij, heel in de verte eene opening ontdekt had, waaruit een blauw stipje schemerde, dat aan daglicht deed denken; hoe hij het vliegertouw had losgelaten en er op den tast heen was gekropen, zijn hoofd en zijne schouders door eene kleine opening gestoken had en de breede Mississipi had zien stroomen.
En indien het nacht geweest was, zou hij dat stipje daglicht niet gezien hebben en die gang niet zijn ingegaan!
Daarna beschreef hij, hoe hij zich had ingespannen on haar te overtuigen, en hoe zij bijna van zichzelve was gevallen van blijdschap, toen zij naar de plaats gekropen waren, van waar het blauwe stipje daglicht zichtbaar was; hoe hij zich door de opening gewrongen had en haar er toen uit had geholpen; hoe zij daar gezeten hadden en geschreid hadden van blijdschap; hoe een paar mannen in een schuit waren voorbijgevaren, en hoe Tom hen had gewenkt en geroepen en hen met hun treurigen toestand had bekend gemaakt; hoe de mannen de vreeselijke geschiedenis eerst niet hadden geloofd, omdat, zeiden zij, de kinderen drie en een half uur van den ingang der grot verwijderd waren; hoe zij hen aan boord hadden genomen, naar huis hadden gevoerd, hun voedsel gegeven hadden, hen een paar uur hadden laten rusten en hen toen naar huis hadden gebracht. Vóór het aanbreken van den dag werden de heer Thatcher en de enkele zoekers, die nog met hem in de grot waren, ontdekt, door het kluwen touw dat zij achter zich gespannen hadden, en werd hun het groote nieuws verteld.
Tom en Becky ontwaarden spoedig, dat drie dagen en nachten, zonder eten, in een vochtige spelonk doorgebracht, hun niet in de koude kleeren gingen zitten.
Zij moesten Woensdag en Donderdag te bed blijven en schenen toch hoe langer hoe vermoeider te worden.
Tom mocht Donderdag een uurtje opzitten, ging Vrijdag weer eens uit en werd Zaterdag voor hersteld verklaard, doch Becky hield haar kamertje tot Zondag, en toen zag zij er uit alsof zij maanden ziek was geweest.
Tom hoorde dat Huck ongesteld was en ging hem Vrijdag bezoeken, maar werd niet in de ziekenkamer toegelaten; zelfs Zaterdag en Zondag kreeg hij hem nog niet te zien.
Daarna evenwel mocht hij dagelijks bij hem komen, onder voorwaarde dat hij over het avontuur niet spreken zou en geen onderwerpen zou aanroeren, die den zieken knaap opgewonden konden maken.
De weduwe Douglas bleef in de kamer, om te zien of haar gebod gehoorzaamd werd.
Tehuis vernam Tom het gebeurde te Cardiff Hill en ook dat het lichaam van den in lompen gekleeden onbekende, in de rivier gevonden was bij de aanlegplaats der veerboot. Waarschijnlijk was hij verdronken, toen hij trachtte zich door de vlucht te redden.
Op zekeren morgen, omstreeks veertien dagen na hunne redding uit de grot, ging Tom Huck zijn gewoon bezoek brengen.
De kleine vagebond was thans genoegzaam hersteld om een opwekkend verhaal te mogen aanhooren, en Tom had hem iets te vertellen, dat, naar hij meende, zijne belangstelling gaande zou maken.
Het huis van den heer Thatcher lag op zijn weg en de jongeheer Sawyer ging er, eer hij Huck bezocht, even aan om Becky te zien.
De rechter en een paar zijner vrienden verzochten Tom, hun zijn wedervaren nog eens te verhalen, en een van hen vroeg hem spottend, of hij nog niet eens gaarne in de grot zou gaan, waarop Tom antwoordde, dat hij er niet tegen op zou zien.
Toen zeide de rechter:
"Er zijn er nog wel meer, die daarin behagen zouden scheppen.
Maar wij hebben er voor gezorgd, dat dit niet meer kan gebeuren.
Niemand zal er ooit meer in verdwalen."
"Waarom niet?"
"Omdat ik, veertien dagen geleden, de groote deur van een ijzeren hek met een dubbelen grendel heb laten voorzien, waarvan ik den sleutel in mijn bezit heb."
Tom werd zoo wit als een laken.
"Wat scheelt er aan, jongen?
Hier, loop, haal een glas water!"
Het water kwam en Toms gezicht werd er mede besproeid.
"O, nu komt hij weer bij!--Wat scheelde er aan Tom?"
"O, mijnheer Thatcher, Injun Joe is in de grot!"
HOOFDSTUK XXXIV.
Binnen een paar minuten was de tijding wijd en zijd verspreid en waren er al een dozijn bootslieden op weg naar de Douglasgrot, op de hielen gevolgd door het propvolle veerbootje.
Tom Sawyer zat in een schuitje met den heer Thatcher.
Toen de deur der grot geopend werd, vertoonde zich in de donkere plaats een droevig schouwspel.
Injun Joe lag dood op den grond uitgestrekt, met zijn gezicht naar de deur, alsof zijne smeekende oogen tot het laatste toe, op het licht en de vroolijkheid der buitenwereld gericht waren geweest.
Tom was zeer getroffen: immers hij wist bij ondervinding hoeveel deze ongelukkige moest geleden hebben.
Doch hoeveel medelijden hij ook met hem mocht gevoelen, werd hem, bij het aanschouwen van Injuns lijk, een pak van het hart genomen, en nu eerst gevoelde hij, welk een loodzwaren last van ellende hij getorst had, sedert hij zijne stem tegen dien bloeddorstigen kleurling verheven had.
Injun Joe's zakmes lag met gebroken lemmer vlak bij zijn lijk.
Van den zwaren balk, waarop de deur rustte, waren met eindelooze inspanning, stukken afgehakt en aan splinters gesneden;--vruchtelooze arbeid, want onder den balk lag een reusachtig rotsblok en tegen dien onbuigzamen hinderpaal vermocht het mes niets en brak het lemmer.
En zelfs al had die steenen versperring er niet gelegen, zoo zou Injun Joe toch vergeefsch werk verricht hebben, want indien het hem al gelukt was, den balk geheel aan spaanders te snijden, zou hij zijn lichaam toch niet onder de deur hebben kunnen heen persen, en dat wist hij.
Toch had hij zijn krachten op den balk beproefd, alleen maar om de vervelende uren door te komen en zijne gemartelde leden te kunnen gebruiken.
Gewoonlijk waren er een half dozijn eindjes kaars in de spleten bij den ingang te vinden, door de bezichtigers der grot achtergelaten; maar thans was er geen enkel te zien.
De gevangene had ze opgezocht en opgegeten!
Hij was er ook in geslaagd een paar vleermuizen te vangen, die hij eveneens had verslonden en waarvan alleen de klauwen waren overgelaten.
De ongelukkige was den hongerdood gestorven!
Op eene plek in zijne nabijheid, had zich in den loop der jaren, door het droppelen van het water, een stalagmiet gevormd.
Dezen had de gevangene vernield en op de plaats waar hij gestaan had, een steentje neergezet, waarin hij een gaatje had geboord, om er den kostbaren droppel in op te vangen, die iedere twintig minuten, met de vreeselijke regelmaat van het getik eener klok, naar beneden viel; in de vier en twintig uren niet meer dan een dessertlepeltje vol.
Die droppel viel er reeds, toen de Pyramiden waren voltooid; toen Troje onderging; toen de fondamenten van Rome werden gelegd; toen Christus gekruisigd werd; toen de Veroveraar naar Brittannië zeilde.
Injun Joe werd aan den ingang der grot begraven en uren in den omtrek stroomden de menschen, in booten en rijtuigen, uit steden, dorpen en gehuchten, naar de plaats toe.
Zij brachten hunne kinderen met zich, alsook wagens met proviand--en gingen naar huis, met de bekentenis op de lippen, dat zij, bij de begrafenis van den moordenaar evenveel genot gesmaakt hadden, als wanneer zij hem hadden zien hangen.
De ochtend na de begrafenis nam Tom Huck met zich naar eene eenzame plaats, om hem iets zeer gewichtigs mede te deelen.
Huck had door den boschwachter en de weduwe Douglas alles van Toms avontuur vernomen; maar Tom beweerde, dat er iets was, dat zij hem niet verteld hadden, en over dat verzwegene wenschte hij hem nu te spreken.
Hucks gelaat betrok en hij zeide: "Ik weet, wat het is.
Je bent op 'nommer twee' geweest en hebt niets dan brandewijn gevonden.
Niemand heeft mij verteld dat jij het waart, maar ik wist dat jij het moest geweest zijn, zoodra ik over die 'brandewijn-zaak' hoorde spreken.
En ik wist, dat jij het geld niet hadt, anders zou je het mij wel op de een of andere wijze hebben doen weten, al had je er met niemand anders over gesproken.
Tom, ik heb altijd wel gedacht, dat wij dien buit nooit zouden machtig worden."
"Wel, Huck, ik heb nooit met iemand over dien kroeghouder gesproken.
Je weet, dat het op den Zaterdag van de pic-nic in zijne herberg nog in orde was.
Herinner je je niet, dat jij er dien nacht zoudt waken?"
"O, jawel!
Het was dezelfde nacht, waarin ik Injun Joe naar de weduwe volgde."
"Ben je hem gevolgd?"
"Ja! maar je moet je mond houden.
Ik weet zeker, dat er nog vrienden van Injun Joe hier in den omtrek zijn, en ik heb geen zin om door dezen zuur aangezien en gemeen behandeld te worden.
Indien ik er niet geweest was, zou hij nu goed en wel in Texas zitten".
Toen vertelde Huck zijn geheele avontuur aan Tom, die alleen nog maar dat gedeelte gehoord had, waarin de boschwachter was betrokken.
"Ja," zeide Huck, op de hoofdzaak terugkomende, "hij die den brandewijn in 'nommer twee' gekaapt heeft, die heeft ook het geld weggenomen; in allen gevalle is 't voor ons verkeken."
"Huck, dat geld is nog altijd op 'nommer twee' gebleven."
"Wat zeg je?"
Huck zag zijn makker scherp aan. "Hebt je het spoor van den schat teruggevonden, Tom?"
"Huck, hij is in de grot."
Hucks oogen schitterden. "Zeg het nog eens, Tom!"
"Het geld is in de grot!"
"Tom,--zeg, meen je 't, of meen je 't niet?"
"Ik meen het, Huck, en ik zeg het in allen ernst.
Wil je er met mij heen gaan en mij helpen het er uit te halen?"
"Waarachtig wil ik dat!
Ik wil het, als wij er onzen weg kunnen vinden zonder gevaar van te verdwalen."
"Dat zal heel gemakkelijk gaan, Huck."
"Waarom denk je, dat het geld in....?"
"Huck wacht totdat wij er zijn.
Als wij het er niet vinden krijg je mijn trom en alles wat ik in de wereld bezit.
Waarachtig, dat krijg je." "Best;--dat blijft afgesproken.
Wanneer zullen we gaan?"
"Nu dadelijk, als je 't goedvindt.
Ben je sterk genoeg?"
"Is het diep in de grot?
Ik ben pas een dag of drie, vier op de been en ik kan, geloof ik, niet veel verder dan een half uur loopen, Tom."
"Als wij den weg volgen, die iedereen gaat, is het omstreeks drie uren gaans, maar ik weet een veel korteren, dien niemand kent.
Huck, ik zal je er been brengen in een bootje.
Ik zal het bootje hierheen roeien en ik zal alleen weer teruggaan.
Je hoeft er je hand niet om te verleggen."
"Laat ons dan aanstonds maar vertrekken, Tom."
"Best. Wij hebben wat brood en vleesch noodig, benevens onze pijpen en een paar zakjes en een stuk of drie vliegertouwen en eenige van die nieuwerwetsche dingen, die ze lucifers noemen.
Ik zeg je, dat ik wat gegeven had, als ik die gehad had, toen ik laatst in de grot was."
Even na twaalven namen de knapen een klein bootje in beslag, van een schipper die van huis was, en begaven zich onmiddellijk op weg.
Toen zij op eenigen afstand van de "Holle Grot" waren, zeide Tom: "Je ziet, dat die steile oeverkant langs de 'Holle Grot' er overal gelijk uitziet; geen huizen, geen houtwerven, niets dan kreupelhout.
Maar zie je die witte plek daarginds, waar een aardstorting is geweest?
Nu dat is een van mijn teekenen. Daar zullen wij aan wal gaan."
Zij gingen aan wal.
"Op deze plaats, Huck, zou je het hol, waar ik uitgekropen ben, met een hengelroede kunnen aanraken.
Zie eens, of je het vinden kunt."
Huck keek naar alle kanten en vond niets.
Tom stapte met hooge borst naar een dicht boschje van sumakhout en zeide:
"Hier is het, Huck; het is het aardigste holletje uit de gansche streek.
Je moet het niet verklappen.
Ik heb al lang zin gehad om roover te worden, maar ik wist, dat ik eerst zoo'n ding moest hebben als dit;--maar dat te vinden, daar zat het hem!
Nu hebben wij het en wij zullen het alleen aan Joe Harper en Ben Rogers vertellen, want die zullen natuurlijk tot de bende behooren, anders zouden wij er niets aan hebben. De 'Bende van Tom Sawyer,' klinkt prachtig; doet het niet, Huck?"
"Ja, Tom, 't klinkt best.
En wie zullen we bestelen?"
"Wel, iedereen.
Verdwaalde lui;--dat is zoo de gewoonte."
"En ze doodmaken?"
"Neen, niet altijd.
Ze in de grot opsluiten, totdat zij een losprijs betaald hebben."
"Wat is een losprijs."
"Geld.
Je laat ze alles wat zij van hun vrienden krijgen kunnen, bijeengaren, en als ze dat, nadat je ze een jaar gehouden hebt, niet kunnen geven, maak je ze dood.
Dat is zoo de gewone manier.
Alleen de vrouwen worden niet vermoord. Die sluit je op, maar je vermoordt ze niet.
Zij zijn altijd mooi en rijk en vreeselijk bang.
Je berooft ze van haar horloges en dingen, maar je neemt in haar bijzijn altijd je hoed van je hoofd en spreekt beleefd tegen haar.
Er zijn geen beleefder lui dan roovers, dat staat in alle boeken.
De vrouwen gaan van je houden, en als ze een dag of veertien in de grot geweest zijn, houden ze op met schreien en dan kun je ze niet meer kwijtraken.
Als je ze wegjoegt, zouden zij dadelijk omkeeren en terugkeeren. Dat kun je in alle rooversgeschiedenissen lezen."
"Jongens, dat is mij een leventje, Tom.
Ik geloof, dat het prettiger is dan zeeroover te zijn.
"Ja; en 't is in sommige opzichten beter ook, omdat het dicht is bij huis, en bij de paardenspellen en alles."
Thans waren de jongens gereed en zij stapten, Tom in de voorhoede, de grot binnen.
Zij kropen het gat door, maakten hunne aaneengebonden vliegertouwen aan een rotsblok vast en gingen verder.
Weldra waren zij bij de bron, en het gezicht van die plaats joeg Tom eene rilling door de leden.
Hij toonde Huck het overblijfsel van een kaarspit, op een stukje klei tegen den muur en beschreef hem, hoe hij en Becky de vlam hadden zien worstelen en sterven.
De knapen begonnen nu te fluisteren, want de stilte en de duisternis der plaats maakten hen een weinig benauwd.
Zij gingen voort en traden de gangen in die Tom aanwees, totdat zij den valput bereikten.
Hunne waskaarsen brachten hen tot de ontdekking, dat het geen echte afgrond was, maar slechts eene steile helling van klei, omstreeks twintig of dertig voet naar omlaag.
Tom fluisterde: "Nu zal ik je wat laten kijken, Huck."
Hij hield zijne kaars omhoog en zeide: "Kijk zoo ver om den hoek als je kunt.
Zie je dat?
Daar, op gindsche groote rots, die met kaarsvet is besmeerd."
"Tom, het is een kruis!"
"En waar is uw nommer twee?--Onder het kruis, hé?
Vlak bij die rots zag ik Injun Joe zijne kaars snuiten, Huck."
Huck keek een oogenblik naar het geheimzinnige teeken en zeide met eene bevende stem:
"Tom, laat ons van hier weggaan!"
"Wat! En den schat laten staan?"
"Ja. De geest van Injun Joe dwaalt hier bepaald rond."
"Neen, dat doet hij niet, Huck; dat doet hij niet. Dat doet hij alleen op de plaats, waar hij stierf,--bij den ingang der grot, drie uren van hier."
"Neen, Tom, dat is zoo niet.
De geesten dwalen, waar hun geld is.
Ik ken hun gewoonte en jij weet het ook."
Tom begon bang te worden dat Huck gelijk had, en er rees twijfel op in zijn hart.
Doch plotseling schoot hem iets te binnen.
"Zie eens, Huck, hoe dwaas wij ons aanstellen!
De geest van Injun Joe kan niet komen waar een kruis staat!"
Dat was een afdoende bewering, vond Huck.
Maar, 't is waar. Dat kruis is een geluk voor ons.
Tom ging eerst en maakte, al dalende, groote indruksels van voetstappen in de klei.
Huck volgde.
Vier gangen leidden uit de kleine spelonk naar de plaats, waar de groote rots stond.
De knapen namen drie dezer gangen op, doch zonder gevolg.
In den vierden, die het dichtst bij den voet der rots was, vonden zij een kleinen inham, waarin een stroobed lag en een paar dekens, verder een paar oude bretels, een weinig spekvet en een paar rondom afgeknabbelde vogelpooten.
De knapen zochten en doorzochten de plaats aan alle kanten, doch tevergeefs.
Eindelijk zeide Tom:
"Hij zeide _onder_ het kruis. En dit is er bijna onder.
Het kan niet onder de rots zelve zijn, want daar is de grond te hard."
Zij onderzochten alles nog eens en zetten zich toen ontmoedigd neder.
Huck had niets te vertellen.
Eindelijk zeide Tom:
"Kijk eens, Huck, aan deze zijde der rots zijn voetstappen en kaarsvet op de klei, doch niet aan den anderen kant.
Ik weet, dat het geld toch onder de rots is.
Ik ga de klei eens opgraven."
"Dat is zoo gek nog niet bedacht, Tom!" zeide Huck blijmoedig.
Toms mes van "echt" staal werd voor den dag gehaald, en hij had geen vier duim gegraven of hij krabbelde op hout.
"Hei, Huck! hoor je dat?"
Huck begon ook te graven en te krabbelen.
Eenige planken werden spoedig gevonden en verwijderd.
Zij dienden om een door de natuur gevormden kelder te verbergen, die zich onder de rots bevond.
Tom kroop in dien kelder en hield zijne kaars zoo ver vooruit, als hem mogelijk was, doch kon--zoo zeide hij--niet tot aan het einde der kloof zien. Daarom stelde hij voor, haar geheel te doorzoeken.
Hij bukte zich en stapte onder de rots door in den kelder. Een enge weg leide langzaam naar beneden.
Hij volgde het kronkelend pad, eerst ter rechter- en toen ter linkerzijde, en Huck vlak achter hem.
Op eens stond Tom voor eene kleine, halfronde, open plek en riep hij uit:
"Hemeltje, Huck, zie eens hier!"
Het was de kist, veilig en wel, in een klein, aardig holletje, bij een leege kruitdoos, een paar geweren in lederen overtrekken, twee of drie paar oude schoenen, een lederen gordel en eenig ander jachtgereedschap, doorweekt van het druppelend water.
"Eindelijk gevonden!" zeide Huck, terwijl hij met zijne handen in de vuile muntstukken grabbelde.
"Huck, ik heb altijd gedacht, dat wij het geld krijgen zouden. Het is haast al te heerlijk om het te kunnen gelooven, maar wij hebben het, dat is zeker.
Doch wij zullen hier niet blijven talmen, maar het er uitdragen. Laat mij eens zien, of ik die kist kan optillen."
Zij woog omstreeks vijftig pond. Tom kon haar optillen, wanneer hij haar schuin hield, maar haar niet dragen.
"Dat dacht ik wel," zeide hij. "In het spookhuis zag ik aan hun manier van dragen, dat zij zwaar was.
Ik geloof dat het maar goed is, dat ik er aan gedacht heb de zakken mede te nemen."
Het geld was spoedig in de zakken, en de jongens namen ze op en droegen ze naar de rots met het kruis.
"Laat ons nu de geweren en de andere dingen halen," zeide Huck.
"Neen, Huck, die zullen wij hier laten.
Dat zijn juist de zaken die wij noodig hebben, als wij op rooftochten uitgaan.
Wij zullen ze hier laten en onze slemppartijen hier ook houden."
"Wat zijn slemppartijen?"
"Dat weet ik niet, maar roovers houden altijd slemppartijen en wij moeten zulks natuurlijk ook doen.--Kom mee, Huck, wij zijn hier lang genoeg geweest.
Ik heb honger ook.
Wij zullen eten en rooken, als wij in de boot zijn."
Kort daarop kwamen zij uit het sumakboschje te voorschijn, keken voorzichtig rond, vonden de kust veilig en zaten spoedig in het bootje te eten en te rooken.
Toen de zon ter kimme daalde, stootten zij van wal en begaven zich op weg.
Tom gleed in het schemerdonker, vroolijk met Huck keuvelende, langs den oever voort en zette voet aan wal, toen het geheel duister geworden was.
"Nu, Huck," zeide Tom, "wij zullen het geld op de vliering der houtloods van de weduwe brengen en morgen terugkomen om den boel te tellen en te verdeelen, en dan zullen wij een plaatsje in het bosch opzoeken, waar wij het geld veilig kunnen bewaren.
Ga jij hier stil liggen en blijf op de kist passen, dan zal ik het kruiwagentje van Benny Taylor zien op te schommelen.
Ik ben binnen een minuut weer bij je."
Hij verdween en kwam spoedig terug met het wagentje, waarin hij de beide zakken neerlegde, en nadat hij ze met eenige oude prullen bedekt had, gingen de knapen met hunne lading op weg.
Toen zij bij het huis van den boschwachter kwamen, hielden zij stil om te rusten.
Juist toen zij weder verder wilden gaan, stapte de boschwachter uit de deur en zeide:
"Heila! wie is dat?"
"Huck Finn en Tom Sawyer!"
"Dat treft bijzonder.
Gaat gauw met me mee, jongens; iedereen zit op jelui te wachten!
Hier, spoedig maar, naar boven.
Ik zal het wagentje wel dragen. 't Is waarachtig een vracht!
Wat zit er in, steenen of oud ijzer?"
"Oud ijzer," zeide Tom.
"Dat dacht ik al; de jongens hier in de stad geven zich meer moeite om een paar brokken oud ijzer op te snorren, om die aan den smid voor den smeltoven te verkoopen, dan zij zouden overhebben voor geregeld werk, dat hun tweemaal zooveel opbracht.
Maar dat is nu eenmaal de menschelijke natuur. Gauw maar, gauw maar!"
De jongens vroegen, waar die spoed voor diende.
"Dat doet er niet toe; je zult het zien, als wij bij de weduwe Douglas zijn."
Huck zeide, want hij was bevreesd valsch beschuldigd te worden, met zekeren angst: "Mijnheer Jones, wij hebben niets gedaan?"
De boschwachter lachte. "Wel, ik kan niets zeggen, mijn jongen.
Ik weet nergens van. Ge zijt immers goede vrienden met de weduwe?"
"Ja.
Zij is zoo goed voor mij geweest"
"Nu, dan is het in orde.
Waarom zou je dan bang zijn?"
Deze vraag was in Hucks tragen geest nog niet beantwoord, toen hij zich met Tom in het salon van mevrouw Douglas geduwd zag.
De boschwachter liet het wagentje bij de deur staan en volgde.
Het geheele huis was prachtig verlicht en alle personen van gewicht waren daar bijeen.
De Thatchers waren tegenwoordig, de Harpers, de Rogers', tante Polly, Sid, Marie, de predikant, de dokter en een menigte anderen, allen in hunne beste kleederen.
Zij waren van het hoofd tot de voeten met modder en kaarsvet besmeerd.
Tante Polly werd vuurrood van schaamte, fronste hare wenkbrauwen en schudde haar hoofd tegen Tom.
Doch niemand leed half zooveel al de knapen zelven.
De boschwachter zeide: "Tom was niet tehuis en ik had het juist opgegeven, toen ik hem en Huck vlak bij mijne deur tegen 't lijf liep, en ik bracht hen in aller ijl hier."
"En daar deedt ge goed aan," zeide de weduwe. "Komt met mij mede, jongens."
Zij nam hen met zich naar eene slaapkamer en zeide: "Gaat u nu wasschen en kleeden.
Hier zijn twee pakken nieuwe kleederen, hemden, sokken, alles bijeen.
Zij zijn voor Huck.--Neen, geen dank, Huck! De boschwachter heeft er een voor u gekocht, en ik het andere.
Maar zij zullen beide zeker passen.
Stap er maar in.
Wij zullen wachten. Komt beneden, als gij u gepoetst hebt."
Toen verliet zij hen.
HOOFDSTUK XXXV.
Zoodra de weduwe weg was, zeide Huck: "Tom, wij kunnen, als wij een touw hebben, ons naar beneden laten zakken. Het raam is niet hoog boven den grond."
"Waarom zouden wij dat doen?"
"Och, ik ben aan zoo'n troep menschen niet gewoon.
Ik kan het niet uitstaan.
Ik ga niet naar binnen, Tom."
"Och, onzin!
't Is niets.
Ik geef er niet om en ik zal wel voor je praten."
Daar kwam Sid binnen. "Tom," zeide hij, "tante heeft den geheelen middag op je zitten wachten.
Marie had je zondagsche kleeren klaargelegd en iedereen heeft zich boos over je gemaakt. Zeg, is dat geen vet en klei dat er op je broek zit?"
"Nu, mijnheer Sidje, bemoei je met je eigen zaken. Waarvoor dient al dat lawaai daar binnen?"
"'t Is een van de partijen, die de weduwe zoo dikwijls geeft.
Dezen keer is het voor den boschwachter en zijn zoons, omdat zij haar verleden week uit den nood gered hebben.
En zeg,--ik zal je iets zeggen, als je het weten wilt."
"Wat dan?"
"Wel, de oude Jones zal van avond hier aan de menschen een geheim vertellen; maar ik heb alles afgeluisterd, toen hij het vandaag aan tante kwam zeggen, en ik geloof dat het nu geen geheim meer is.
Iedereen weet het,--de weduwe ook, al doet ze net alsof zij het niet weet.
Verbeeld je, Jones had beloofd dat Huck hier zou wezen; want hij kon het groote geheim niet aan den dag brengen zonder Huck, weet je?"
"Het geheim? Welk geheim, Sid?"
"Och, dat Huck de dieven bij de weduwe ontdekt heeft.
Ik geloof dat Jones zich heel wat voorstelt van de verrassing, maar zij zal in 't water vallen."
Sid wreef zich tevreden in de handen.
"Sid, heb jij het verklapt?"
"Dat doet er niet toe. Iemand heeft het gedaan, dat is genoeg."
"Sid, er is maar één persoon in de geheele stad, gemeen genoeg om dat te doen, en dat ben jij.
Als je in Hucks plaats geweest waart, zou je als een slang den heuvel afgekropen zijn en nooit iets van de dieven verteld hebben.
Jij kunt niet anders dan gemeene dingen doen en jij kunt niet aanzien, dat er een ander geprezen wordt, omdat hij goed heeft gedaan.
Daar, je behoeft er niet voor te bedanken, zooals de weduwe zegt."
En Tom gaf Sid een klap om zijne ooren en schopte hem de deur uit, "Kom, ga het nu aan tantetje vertellen en morgen zul je er van lusten."
Niet lang hierna zaten al de gasten der weduwe aan tafel en een dozijn kinderen werden, naar de gewoonte van dat land en dien tijd, aan kleine tafeltjes, in dezelfde kamer opeengehoopt.
Op een gepast oogenblik hield de heer Jones een kleine toespraak, waarin hij de weduwe zijn dank betuigde voor de eer die zij hem en zijnen zonen bewees; maar er was, zeide hij een ander persoon wiens nederigheid, enz. enz.
Hij bracht het geheim van Hucks aandeel aan het vraagstuk op de treffendste wijze en met de schoonste dramatische wendingen, die hij in zijne macht had, voor den dag; doch de verrassing, die deze ontdekking veroorzaakte, was eenigszins gehuicheld, en het gejuich was niet zoo groot als het onder gelukkiger omstandigheden geweest zou zijn.
Toch deed de weduwe haar best om een verrast gezicht te zetten en hoopte zulk een tal van complimenten en zooveel dankbaarheid op Hucks hoofd, dat de knaap den bijna ondraaglijken last zijner nieuwe kleeren haast vergat, door het onuitstaanbaar lijden van als een mikpunt voor ieders blikken en ieders loftuigingen gebruikt te worden.
De weduwe zeide, dat zij Huck een tehuis zou geven onder haar dak en voor zijne opvoeding zou zorgen; en dat, als zij geld te missen had, zij hem een eerlijk beroep zou doen leeren. Nu kwam de gelegenheid voor Tom en hij zeide:
"Huck heeft het niet noodig. Huck is rijk!"
Kieschheid alleen deed den lach terughouden, dien deze grappige uitval onwillekeurig uitlokte.
Men zweeg en er ontstond eene onaangename stilte, die door Tom verbroken werd.
"Huck heeft geld genoeg.
Jelui moogt het gelooven of niet, maar hij heeft bergen geld!
O, jelui behoeft niet te lachen; ik kan het jelui laten zien.
Wacht maar een minuut."
Dit zeggende liep hij de deur uit.
De gasten zagen elkander verbijsterd en nieuwsgierig aan en keken daarna naar Huck, die geen woord sprak.
"Sid, wat scheelt Tom?" zeide tante Polly. "Hij....
Wel, er is met dien jongen niets aan te vangen.
Ik heb nooit.... " Tom kwam binnen, gebogen onder den last zijner zakken, en tante Polly eindigde haar volzin niet.
Tom wierp de massa gele geldstukken op tafel en zeide: "Daar--wat heb ik gezegd?
Het geld is van ons beiden; Huck de helft en ik de helft."
Dit tooneel deed iedereen den adem inhouden.
Allen keken; niemand sprak.
Toen volgde er een eenstemmig geroep om eene verklaring van het geval. Tom zeide, dat hij die geven kon,--en dat deed hij.
Het verhaal was lang, maar hoogst belangrijk, en de vergaderde menigte was sprakeloos van verbazing.
Toen de knaap aan het einde was gekomen, zeide de boschwachter:
"Ik dacht, dat ik voor deze gelegenheid den gasten eene kleine verrassing had bereid, maar zij is, hierbij vergeleken, niets waard.
Deze doet de mijne, ik moet het eerlijk bekennen, geheel in het niet zinken."
Het geld werd geteld.
De som bedroeg over de twaalfduizend dollars.
Het was meer dan een der aanwezigen ooit bijeen had gezien, ofschoon verscheidenen der hier vergaderde personen meer waard waren dan geheel de gevonden schat.
HOOFDSTUK XXXVI.
De lezer mag zich overtuigd houden, dat het buitenkansje van Tom en Huck eene groote opschudding in het eenvoudige, kleine stadje veroorzaakte.
Zulk een groote som, in klinkende munt, was een bijna ongelooflijk bezit.
Men sprak zoo veel over deze daad en verheerlijkte haar in zulk een mate, dat zij eindelijk het verstand van menigen ziekelijk opgewonden burger aan het wankelen bracht.
Petersburg en in de naburige dorpen werd onderzocht; de vloeren werden plank voor plank opgenomen en de fondamenten opgegraven en geplunderd, in de hoop van verborgen schatten op te leveren. En dat niet door kleine jongens, maar door volwassen menschen en ernstige, nuchtere lieden ook.
Waar Tom en Huck ook verschenen, werden zij bewonderd en vol verbazing aangestaard.
Alles wat zij deden, werd als iets heel bijzonders beschouwd. Zij hadden blijkbaar het vermogen verloren om gewone dingen te zeggen of te doen.
Bovendien werd de geschiedenis van hun vroeger leven opgehaald en werden daarin bewijzen van een buitengewonen aanleg en een buitengewoon verstand ontdekt.
De weduwe Douglas zette Hucks geld uit tegen zes percent, en de heer Thatcher deed, op verzoek van tante Polly, hetzelfde voor Tom.
De knapen hadden nu elk een ontzaglijk inkomen: een dollar voor elken werkdag en een halve voor de Zondagen.
Het was juist zooveel als de dominee ontving,--neen, het was zooveel als hem was toegezegd, want hij kon het gewoonlijk niet bijeenkrijgen.
Een en een kwart dollar was in die dagen voldoende weekgeld voor eens jongens kost, inwoning, kleeding en bewassching.
De heer Thatcher had een hoog denkbeeld van Tom Sawyer gekregen.
Hij verklaarde, dat geen gewone jongen zijne dochter uit de grot zou gered hebben.
Toen Becky haar vader in vertrouwen vertelde, hoe grootmoedig Tom hare zweepslagen op school op zich had genomen, was de rechter zichtbaar bewogen; en toen zij haar vader smeekte de vreeselijke leugen over het hoofd te zien, waaraan Tom zich had schuldig gemaakt, om de zweepslagen van hare schouders te nemen, zeide de rechter opgewonden, dat het een brave, een edele, een grootmoedige leugen was, een leugen die verdiende in Amerika's geschiedrollen te worden te boek gesteld.
Becky vond, dat haar vader er nooit zoo fier en mannelijk had uitgezien, als toen hij, onder het uiten dezer woorden, met van geestdrift schitterende oogen, de kamer doorliep.
Geen wonder dat zij alles dadelijk aan Tom ging overbrieven!
De heer Thatcher hield zich overtuigd, dat Tom eens een groot rechtsgeleerde of een beroemd militair zou worden.
Hij zeide dat hij zijn best zou doen, dat de knaap naar de Militaire Academie werd gezonden en dan naar de beste hoogeschool in het land, opdat hij voor beide vakken klaar zou zijn.
De schatten van Huck Finn en het feit dat hij onder de bescherming der weduwe Douglas kwam, brachten of liever trokken en sleurden hem in de maatschappij en zijn lijden was meer dan hij kon dragen.
De dienstboden der weduwe hielden hem rein, zorgden dat hij er netjes uitzag, kamden en borstelden hem en legden hem 's nachts in ongemakkelijke bedden, waarop geen vlekje of spatje te ontdekken was.
Hij moest met mes en vork eten, een servet gebruiken en een kopje en schoteltje; hij moest zijne lessen leeren, naar de kerk gaan en netjes spreken.
Waarheen hij zich ook wendde, overal werd hij door de grendels en ketenen der beschaving ingesloten en aan handen en voeten gebonden.
Hij droeg zijne ellende drie weken lang, geduldig en onderworpen, en toen werd hij op zekeren dag gemist.
Gedurende acht en veertig uren liet de weduwe overal naar hem zoeken.
Het publiek was er diep mede begaan; men zocht rechts en links en de rivier werd zelfs gebaggerd.
Den derden morgen nadat hij gemist was, ging Tom verstandig onder een paar leege vaten achter het verlaten slachthuis snuffelen en vond den vluchteling in een van deze.
Huck had daar geslapen, hij had juist zijn ontbijt genuttigd, bestaande uit een paar armzalige stukjes brood en vleesch, die hij hier en daar had weggekaapt, en hij zat nu dood op zijn gemak in een okshoofd zijn pijpje te rooken.
Hij was ongekamd, ongewasschen en gekleed in dezelfde oude lompen, die hem in de dagen, waarin hij nog vrij en gelukkig was, zulk een eigenaardig voorkomen gaven.
Tom las hem de les, zeide hem hoezeer hij allen verontrust had en verzocht hem naar huis te gaan.
Hucks gelaat verloor de uitdrukking van kalme tevredenheid en betrok. Hij zeide:
"Spreek er niet van, Tom. Ik heb mijn best gedaan, maar het gaat niet; neen, het gaat niet voor mij: ik ben er niet aan gewoon.
De weduwe is goed en vriendelijk; maar ik kan het niet bij haar uithouden.
Ik moet alle ochtenden op hetzelfde uur opstaan en mij het vel van het lijf laten wasschen en kammen; zij wil mij niet eens in de schuur laten slapen; ik moet kleeren dragen waaronder ik bezwijk; en zij zijn zoo akelig mooi, dat ik er niet mede kan zitten, liggen, noch op den grond rollen; ik mag nergens aankomen en moet naar de kerk gaan.
Ik mag er geene vliegen vangen, niet pruimen, en moet den geheelen Zondag schoenen dragen.
De weduwe eet, als de bel luidt; zij gaat naar bed, als de bel luidt; zij staat op, als de bel luidt; en alles gaat zoo drommels geregeld, dat een gewoon mensch er niet tegen bestand is."
"Maar, Huck, zoo leeft iedereen."
"'t Kan me niet schelen, Tom; ik ben niet als iedereen en ik kan het niet uithouden.
Het is vreeselijk om zoo aan banden gelegd te worden.
En je komt er zoo gemakkelijk aan je eten, dat het mij niet smaakt.
Als ik wil visschen, moet ik het vragen; als ik wil zwemmen, moet ik het vragen; en vroeger kon ik alles doen wat ik wou.
Elken dag vlucht ik een uurtje naar den zolder om te rooken, omdat ik zoo'n flauwen smaak in mijn mond heb.
Als ik dat niet deed zou ik sterven, Tom.
De weduwe gunt me geen pijp; ik mag niet gapen, mij niet uitrekken en mij niet krabben, als er anderen bij zijn.
Ik moet ook op mijne knieën liggen, ik moet naar school gaan--en dat wil ik niet, Tom. 't Is mij een kwelling om rijk te zijn en te zweeten, totdat je woudt dat je dood was.
En dan, och toe, maak jij het weer voor mij af met de weduwe!" "O, Huck, je weet, dat ik dat niet doen kan!
Dat is niet mooi; en buitendien, als je het nog een poos probeert, zul je eindigen met het prettig te vinden."
"Prettig vinden?
Ja--net zoo zeker als ik het prettig zal vinden, om een uur op een brandende kachel te zitten.
Neen, Tom, ik wil niet rijk zijn en in die vervloekte, mooie huizen wonen.
Ik houd van de bosschen en van de rivier en van leege vaten--en daarbij denk ik te blijven.
Juist toen we een grot gevonden hadden en geweren, en alles klaar was om roovers te worden, daar komt me die verdraaide weduwe en bederft alles!" Tom zag een lichtstraal.
"Kijk eens hier, Huck. Rijk zijn verhindert een mensch niet om roover te worden."
"Niet?
Meen je dat, Tom? Meen je het wezenlijk?"
"Ja, zoo waar als ik hier zit.
Maar, Huck, je kunt niet meer met ons mee doen, als je geen fatsoenlijke jongen wordt."
"Waarom niet, Tom?
Ben ik dan ook niet zeeroover geweest?"
"Jawel, maar dat is heel wat anders.
Een struikroover is veel voornamer dan een zeeroover.
In de meeste landen zijn de groote lui allemaal roovers."
"Tom, jij die altijd zoo goed jegens mij geweest bent, waarom sluit je me nu buiten?
Neen, je meent het niet, Tom."
"Huck, ik wou dat ik het niet behoefde te doen en ik voor mij zou het je ook niet behoeven; maar wat zouden de menschen zeggen?
De menschen zouden zeggen: 'Nu! de bende van Tom Sawyer.... gemeene lui.'
En daarmede zouden ze jou meenen, Huck.
Dat zou je ook niet prettig vinden."
Huck zweeg eenige oogenblikken en had een bitteren strijd in zijn binnenste te voeren.
Eindelijk sprak hij:
"Wel, ik zal voor een maand naar de weduwe teruggaan en het probeeren, en zien of ik het kan uithouden, als je me belooft dat ik bij de bende zal behooren, Tom."
"Best, Huck, dat blijft afgesproken.
Ga maar mee, oude jongen; ik zal aan de weduwe vragen, of ze je een beetje meer vrijheid wil geven."
"Zul je dat wezenlijk doen, Tom?
Dat is goed.
Als ze mij maar enkele dingen toelaat, die ik graag doe, zal ik wel vloeken en rooken, waar ze mij niet hoort of ziet, en mij er dan wel doorredden.
Wanneer ga je de bende in orde maken, en wanneer worden we roovers?"
"Nu, zoo dadelijk.
Wij zullen de jongens bij elkaar zien te krijgen en van nacht het initiatief nemen."
"Het initiatief?
Wat is dat?" "Dat is, dat we zweren zullen, elkander bij te staan en nooit de geheimen der bende te verklappen, zelfs al werden we aan stukken gehakt, en het geheele huisgezin uit te moorden van hen, die de bende kwaad doet."
"Dat is aardig,--dat is allemachtig aardig, Tom."
"Wel, waarachtig is het dat.
En wij moeten tegen middernacht zweren, op de akeligste, eenzaamste plaats, die we maar vinden kunnen.
Een spookhuis is het beste; maar die zijn nu allemaal omvergehaald.
En wij moeten zweren op een doodkist en den eed met bloed bezegelen."
"Nu, dat lijkt mij!
Wel, dat is duizendmaal prettiger dan zeeroover te zijn.
Ik zal tot aan mijn dood bij de weduwe blijven; en als ik een geduchte roover zal zijn, van wien iedereen den mond vol heeft, zal ze nog blij toe wezen, dat ze me uit het slijk heeft gehaald."
Dus eindigt dit verhaal.
Daar het uitsluitend mijne bedoeling was, de geschiedenis van een jongen te vertellen, mag ik thans ophouden; anders zou het de levensbeschrijving van een man worden.
Als men een roman schrijft over volwassenen, weet de schrijver precies hoe hij moet eindigen,--te weten, met een huwelijk. Doch wanneer hij iets uit de kinderwereld weergeeft, moet hij ophouden, waar het hem 't best toeschijnt.
De meesten der personen die in dit boek voorkomen leven nog en zijn voorspoedig en gelukkig.
Misschien zal het de moeite waard zijn te eeniger tijd de geschiedenis der kinderen nog eens op te nemen en te zien wat voor soort van mannen en vrouwen zij geworden zijn. Daarom zal het 't verstandigst wezen voor het oogenblik van dat tijdperk huns levens niet te spreken.
Source: Project Gutenberg
De kinderen van Kapitein Grant
Jules Verne
EERSTE DEEL: ZUID-AMERIKA.
I De balansvisch.
Op den 26sten Julij 1864, bij een sterken noord-oostewind, manoeuvreerde een prachtig stoomjagt met volle kracht op de golven van het Noorder-kanaal.
De engelsche vlag wapperde van de gaffel van den bezaansmast, op den top van den grooten mast vertoonde een blaauwe standaard de letters E.G. met goud geborduurd en gedekt door een hertogskroon. Dit jagt heette de _Duncan_ en was het eigendom van lord Glenarvan, een der zestien schotsche pairs, die zitting hebben in het Hoogerhuis, en het aanzienlijkste lid der "Royal Thames-Yacht-club," die zoo beroemd is in het geheele vereenigde koningrijk.
Lord Edward Glenarvan was aan boord met zijn jonge echtgenoote, lady Helena, en een zijner neven, den majoor Mac Nabbs.
De _Duncan_, die pas van stapel geloopen was, deed een proeftogt eenige mijlen buiten de golf van de Clyde, en trachtte te Glasgow binnen te loopen; reeds vertoonde het eiland Arran zich aan den gezigteinder, toen de matroos, die op den uitkijk zat, berigtte, dat hij in het zog van het jagt een verbazend grooten visch bemerkte.
De kapitein, John Mangles, liet terstond lord Edward van die ontmoeting kennis geven.
Deze klom op de kampanje met den majoor Mac Nabbs, en vroeg den kapitein, wat hij van dat dier dacht.
"Ik geloof stellig, Uwe Edelheid!" antwoordde John Mangles, "dat het een groote haai is."
"Een haai in deze wateren!" riep Glenarvan.
"Dat is zoo vreemd niet," hernam de kapitein; "die visch behoort tot een haaisoort, die men in alle zeeën en op alle breedten aantreft.
Het is de "balansvisch," en ik zou mij zeer vergissen, als wij niet met een van die fielten te doen hadden!
Als Uwe Edelheid het toestaat en lady Glenarvan er niets tegen heeft om een aardige vischvangst bij te wonen, zullen wij weldra te weten komen, wat er van de zaak is."
"Wat denkt gij er van, Mac Nabbs!" zeide Lord Glenarvan tot den majoor, "zijt gij er voor om de kans te wagen?"
"Zooals gij wilt," antwoordde de majoor heel bedaard.
"Bovendien," hernam John Mangles, "kan men die verschrikkelijke dieren niet genoeg vervolgen.
Laten wij van de gelegenheid gebruik maken, en indien Uwe Edelheid het goedvindt, zal het tegelijk een treffend schouwspel en een goede daad zijn."
"Ga Uw gang maar, John!" zeide lord Glenarvan.
Vervolgens liet hij lady Helena er kennis van geven, die bij hem op de kampanje kwam, daar zij inderdaad zeer nieuwsgierig was naar die treffende vangst.
De zee was effen; men kon gemakkelijk op haar oppervlakte de snelle bewegingen van den haai volgen, die met verbazende kracht onderdook en weder boven kwam.
John Mangles gaf zijne bevelen.
De matrozen wierpen een sterk touw, voorzien van een haak met een dik stuk spek over de verschansing aan stuurboordszijde.
Hoewel de haai nog op een afstand van vijftig engelsche ellen was, rook hij toch het hem aangeboden aas. Hij naderde snel het jagt.
Men zag, hoe hij met zijn vinnen, die aan het uiteinde grijs, en van onderen zwart zijn, de golven geweldig beukte, terwijl het aanhangsel aan zijn staart hem in een zuivere regte lijn deed blijven.
Naarmate bij digter bij kwam, schenen zijn groote, uitpuilende oogen door begeerlijkheid ontvlamd, en als hij zich omwendde, lieten zijn opengesperde kaken een vierdubbele rij tanden zien.
Zijn kop was breed en geleek een dubbelen hamer aan een steel.
John Mangles had zich niet vergist; het was wel degelijk de verslindendste soort van het haaijengeslacht, de balansvisch der Engelschen, de jodenvisch der Provencalen.
De passagiers en de matrozen der _Duncan_ volgden met de grootste oplettendheid de bewegingen van den haai.
Spoedig was de haak in het bereik van het dier; het ging op den rug liggen om hem beter te kunnen grijpen, en het verbazende lokaas verdween in zijn wijde keel.
Terstond maakte het nu zich zelf vast door hevig aan het touw te trekken, en de matrozen heschen den monsterachtigen haai op door middel van een takel, die aan het uiteinde der groote ra was vastgemaakt.
De haai worstelde hevig, toen hij zich buiten zijn natuurlijk element zag rukken; maar men wist hem tot bedaren te brengen door een touw voorzien van een lus aan zijn staart vast te maken, hetgeen zijn bewegingen verlamde.
Eenige oogenblikken later werd hij boven de verschansing gehaald en op het dek van het jagt gesmeten.
Terstond naderde hem een der zeelieden met de noodige voorzigtigheid en hieuw met een geduchten bijlslag den verbazenden staart van het dier af.
De vangst was afgeloopen; er was niets meer van het monster te vreezen; de wraakzucht der zeelieden was bevredigd, maar hun nieuwsgierigheid niet.
Het is namelijk een gebruik op de schepen om zorgvuldig de maag der haaijen te onderzoeken.
De matrozen, die zijn alles behalve kieskeurige vraatzucht kennen, rekenen op de een of andere verrassing, en worden niet altijd in hun verwachting teleurgesteld.
Lady Glenarvan wilde dat bloedig onderzoek niet bijwonen en ging weder in de bovenhut.
De haai ademde nog; hij was tien voet lang en woog meer dan zes honderd pond; die grootte en die zwaarte zijn volstrekt niet buitengewoon; maar wordt de balansvisch al niet onder de reuzen zijner soort gerekend, hij wordt toch onder de vreeselijkste geteld.
Weldra was de buik van den verbazenden visch zonder verdere omstandigheden met bijlslagen geopend. De haak was tot in de maag doorgedrongen, die men geheel ledig vond; het was duidelijk, dat het dier reeds lang gevast had, en de teleurgestelde zeelieden wilden de brokken reeds in zee werpen, toen de oplettendheid van den schipper door een lomp voorwerp getrokken werd, dat stevig in de ingewanden vastzat.
"Hé! wat is dat?" riep hij.
"Dat," antwoordde een der matrozen, "dat is een rotsbrok, dat het dier ingeslikt zal hebben om zich den buik te vullen."
"Neen," hernam een ander, "het is niets anders dan een stangkogel, dien die haai in den buik heeft gekregen, maar nog niet heeft kunnen verteren."
"Houdt den mond, domkoppen!" antwoordde Tom Austin, de eerste stuurman van het jagt, "ziet ge dan niet, dat dit dier een groote zuiplap was, en dat het om toch niets verloren te laten gaan niet alleen den wijn, maar ook de flesch heeft gedronken?"
"Hoe!" riep lord Glenarvan, "heeft die haai een flesch in de maag?"
"Een echte flesch," antwoordde de schipper.
"Maar men kan wel zien, dat zij niet pas uit een kelder komt!"
"Haal ze er dan voorzigtig uit, Tom!" hernam lord Edward; "de flesschen, die men in zee vindt, bevatten dikwijls belangrijke bescheiden."
"Denkt gij dat?" zeide de majoor Mac Nabbs.
"Ik geloof ten minste dat het soms gebeurt."
"O, ik spreek u volstrekt niet tegen," antwoordde de majoor, "misschien bevat zij een geheim."
"Dat zullen wij spoedig te weten komen," zeide Glenarvan.
"Hoe is het er meê, Tom?"
"Daar is het," antwoordde de eerste stuurman, terwijl hij een onkenbaar voorwerp liet zien, dat hij, niet zonder moeite, uit de maag van den haai gehaald had.
"Goed," zeide Glenarvan. "Laat dat morsige ding wasschen en daarna in de bovenhut brengen."
Tom gehoorzaamde, en die flesch, welke onder zulke zonderlinge omstandigheden gevonden was, werd in de algemeene kamer op de tafel gezet, rondom welke lord Glenarvan, de majoor Mac Nabbs, de kapitein John Mangles en lady Helena plaats namen; want een vrouw is, zooals men zegt, altijd een beetje nieuwsgierig.
Op zee is ieder voorval een gewigtige gebeurtenis; er heerschte een oogenblik stilte; iedereen beschouwde het brooze voorwerp.
Bevatte het het geheim van de een of andere ramp, of alleen een onbeduidend berigt door een werkeloozen zeeman aan de genade der golven toevertrouwd?
Men moest echter weten, waaraan men zich te houden had, en dus ging Glenarvan zonder verder dralen tot het onderzoek der flesch over; hij nam daarbij al de voorzorgen, die in zulke omstandigheden gebruikelijk zijn; men zou gezegd hebben, dat hij een regtercommissaris was, die de geringste bijzonderheden eener ernstige zaak nagaat; en Glenarvan had gelijk, want het schijnbaar onbeduidendste kenteeken kan ons vaak op den weg eener gewigtige ontdekking brengen.
Alvorens haar inwendig te onderzoeken, werd de flesch van buiten bezigtigd.
Zij had een naauwen hals, waaraan nog een stuk ijzerdraad zat, dat reeds door de roest aangetast was; haar zeer dikke wanden, die een drukking van verscheidene dampkringen konden uitstaan, verrieden duidelijk, dat zij uit Champagne afkomstig was.
Met die flesschen slaan de wijngaardeniers uit Aï of Epernay de pooten van een stoel stuk, zonder dat er een barstje aan te zien is.
Ongehinderd had deze daarom de gevaren eener lange omzwerving kunnen doorstaan. "Een flesch van het huis Cliquot," zeide de majoor zeer bedaard.
En, daar hij een kenner was, berustte men zonder tegenspraak in zijn verklaring.
"Waarde majoor!" antwoordde lady Helena, "wat die flesch is, komt er weinig op aan, als wij niet weten, vanwaar zij komt."
"Dat zal wel blijken, lieve Helena!" zeide lord Edward, "en voorloopig kunnen wij reeds verzekeren, dat zij van verre komt.
Zie maar eens naar die versteende stoffen, die haar bedekken, naar die zelfstandigheden, die onder de werking van het zeewater om zoo te zeggen in delfstoffen veranderd zijn!
Deze flesch had reeds lang in den oceaan rondgedreven, voor zij in den buik van den haai teregt kwam."
"Ik zou onmogelijk een andere meening kunnen koesteren," antwoordde de majoor, "en deeze brooze vaas, door haar steenen omkleedsel beschermd, heeft stellig een lange reis afgelegd."
"Maar vanwaar komt zij?" vroeg lady Glenarvan.
"Een oogenblikje, lieve Helena! een oogenblikje; met flesschen moet men geduldig zijn.
Ik zou mij zeer bedriegen, als deze niet zelve al onze vragen beantwoordde." En dit zeggende begon Glenarvan de harde stoffen te verwijderen, die den hals beschermden; weldra kwam de kurk voor den dag, maar zeer beschadigd door het zeewater.
"Dat is een leelijk geval," zeide lord Edward; "want, als er soms een papier in is, zal het in een zeer slechten staat zijn."
"Dat is te vreezen," antwoordde de majoor.
"Ik voeg er nog bij," hernam Glenarvan, "dat deze slecht geslotene flesch weldra moest zinken, en dat het gelukkig is, dat de haai ze ingeslikt heeft om ze ons aan boord van de _Duncan_ te brengen."
"Zonder twijfel," antwoordde John Mangles; "en echter zou het beter geweest zijn haar in volle zee op een bepaalde lengte en breedte op te visschen.
Dan kan men, door de stroomingen der lucht en der zee na te gaan, den afgelegden weg berekenen; maar met een brievenbesteller zooals deze, met die haaijen, die tegen wind en stroom ingaan, weet men niet meer waaraan men zich houden moet."
"Wij zullen wel zien," antwoordde lord Edward.
Op dit oogenblik haalde hij er zeer behoedzaam de kurk af en verspreidde zich een sterke zoutlucht door de hut.
"Welnu?" vroeg lady Helena met echt vrouwelijk ongeduld.
"Ja!" zeide Glenarvan, "ik heb mij niet bedrogen! er zijn papieren in!"
"Documenten! documenten!" riep lady Helena.
"Maar zij schijnen door het vocht verteerd te zijn," antwoordde Glenarvan, "en het is onmogelijk om ze er uit te halen; want zij kleven aan de wanden van de flesch."
"Sla haar stuk," zeide Mac Nabbs.
"Ik zou haar liever heel houden," antwoordde Glenarvan.
"Ik ook," antwoordde de majoor.
"Zonder twijfel," zeide lady Helena; "maar de inhoud ia kostbaarder dan het omhulsel, en dus moeten wij dit aan genen opofferen."
"Als Uwe Edelheid den hals er maar afslaat," zeide John Mangles, "kan het geschrift er uitgehaald worden zonder het te beschadigen."
"Beproef het! beproef het! lieve Edward!" riep lady Helena.
Er zat niets anders op, en hoe ongaarne ook besloot lord Glenarvan om den hals der kostbare flesch te breken.
De hamer kwam er bij te pas, want het steenachtig bekleedsel was zoo hard geworden als graniet.
Weldra vielen de brokken op de tafel, en nu zag men verscheidene stukjes papier, die aan elkander geplakt zaten.
Glenarvan haalde ze er voorzigtig uit, scheidde ze vaneen, en leide ze voor zich neder, terwijl lady Helena, de majoor en de kapitein zich om hem verdrongen.
II.
De drie documenten.
Op die door het zeewater half vernielde stukjes papier waren nog maar eenige woorden zigtbaar; de onleesbare overblijfselen van bijna geheel uitgewischte regels.
Lord Glenarvan beschouwde ze eenige minuten lang zeer oplettend; hij draaide ze telkens om; hij hield ze tegen het licht; hij onderzocht de geringste sporen van schrift, die de zee geëerbiedigd had; vervolgens zag hij zijn vrienden aan, die hem met angstige blikken aanstaarden. "Het zijn," zeide hij "drie onderscheidene documenten, en waarschijnlijk drie afschriften van hetzelfde document, in drie talen, het engelsch, het fransch en het duitsch, overgezet.
De weinige woorden, die overgebleven zijn, laten mij dienaangaande geen twijfel over."
"Maar die woorden leveren toch zeker een verstaanbaren zin op?" vroeg lady Glenarvan.
"Dat is moeijelijk te zeggen, lieve Helena! de woorden op deze documenten zijn zeer onvolledig."
"Misschien vullen zij elkander aan," zeide de majoor.
"Dat moet zoo zijn," antwoordde John Mangles; "het is onmogelijk, dat het zeewater die regels juist op dezelfde plaatsen zou vernield hebben, en door die brokstukken bijeen te voegen, zullen wij eindelijk een verstaanbaren zin krijgen."
"Dat zullen wij doen," zeide Lord Glenarvan; "maar wij moeten met overleg te werk gaan.
Eerst zullen wij het engelsche document nemen."
De volgorde der regels op dit document was deze.
_that monit_ _of long_ _and_ _ssistance_ _lost_ "Dat geeft niet veel," zeide de majoor op een spijtigen toon.
"Dat kan wel zijn," antwoordde de kapitein; "maar het is toch goed engelsch."
"Daar valt niet aan te twijfelen," zeide lord Glenarvan, "de woorden _sink, aland, that, and, lost_ zijn onbeschadigd; _skipp_ vormt zeker het woord _skipper_, en er is sprake van een mijnheer Gr..., waarschijnlijk de kapitein van een vergaan schip. "Daarbij komen nog," zeide John Mangles, "de woorden _monit_ en _ssistance_, wier beteekenis duidelijk is."
"Wel, dat is toch iets interessants," antwoordde lady Helena.
"Ongelukkig missen wij geheele regels," antwoordde de majoor.
"Hoe zullen wij nu den naam van het vergane schip, de plaats der schipbreuk terugvinden...?"
"Wij zullen ze terugvinden," zeide lord Edward.
"Daar is geen twijfelen aan," antwoordde de majoor, die altijd een ieder gelijk gaf; "maar hoe?"
"Door het eene document met het andere aan te vullen."
"Doet het dan," riep lady Helena.
Het tweede stukje papier, nog meer beschadigd dan het eerste, bevatte slechts op zich zelven staande woorden, die op deze wijze geschikt waren: 7 _Juni_ _Glas_ _zwei atrosen_ _graus_ _bringt ihnen_
"Dat is in het duitsch geschreven," zeide John Mangles, zoodra hij een blik op dit papier had geslagen.
"En kent gij die taal, John?" vroeg Glenarvan.
"In den grond, Uwe Edelheid!"
"Welnu, zeg ons dan, wat die weinige woorden beteekenen."
De kapitein onderzocht het document zeer oplettend, en sprak:
"Vooreerst weten wij nu den dag, waarop het voorval plaats had, 7 _Junij_, en door dit cijfer in verband te brengen met de cijfers 62 op het engelsche document, krijgen wij deze volledige dagteekening, 7 _Junij_ 1862."
"Zeer goed," riep lady Helena, "ga voort, John!"
"Op denzelfden regel," hernam de jonge kapitein, "vind ik het woord _Glas_ dat, verbonden met het woord _gow_ op het eerste document, _Glasgow_ geeft.
Er is dus duidelijk sprake van een schip uit de haven van Glasgow."
"Dat denk ik ook," antwoordde de majoor.
"De tweede regel van het document is geheel weg," hernam John Mangles. "Maar op den derden tref ik twee belangrijke woorden aan: _zwei_, dat _twee_ wil zeggen, en _atrosen_ of liever _matrosen_, dat _matrozen_ beteekent.
"Derhalve zou er sprake zijn van een kapitein en twee matrozen," zeide lady Helena.
"Zeer waarschijnlijk," antwoordde lord Glenarvan.
"Ik moet Uwe Edelheid bekennen," hernam de kapitein, "dat het volgende woord _graus_ mij verlegen maakt. Ik weet niet, hoe ik het moet vertalen.
Misschien zal het derde document het ophelderen.
De twee laatste woorden echter leveren geen bezwaar op. _Bringt ihnen_ beteekent _brengt hun_, en als men ze verbindt met het engelsche woord, dat even als deze op den zevenden regel van het eerste document staat, ik bedoel het woord _assistance_, dan krijgen wij den geheelen zin: _brengt hun hulp_."
"Ja! brengt hun hulp!" zeide lord Edward, "maar waar zijn die ongelukkigen?
Tot nog toe bezitten wij geene enkele aanwijzing van plaats, en het tooneel van de ramp is geheel onbekend."
"Welligt zal het fransche document duidelijker zijn," zeide lady Helena.
"Laten wij nu dat stuk eens bezien," antwoordde Glenarvan, "en daar wij allen die taal kennen, zullen onze nasporingen gemakkelijker zijn."
Het volgende is een naauwkeurige afdruk van het derde document
"Daar zijn cijfers in," riep lady Helena.
"Ziet toch eens, heeren! ziet toch eens!..."
"Laten wij ordelijk te werk gaan," zeide lord Glenarvan, "en met het begin beginnen.
Veroorlooft mij, dat ik die verspreide en onvolledige woorden één voor één naga.
Ik zie vooreerst reeds aan de eerste letters, dat er een driemaster bedoeld wordt, waarvan de naam ons door de engelsche en fransche documenten geheel bekend is: de _Britannia_.
Van de beide volgende woorden _gonie_ en _austral_, heeft alleen het laatste een beteekenis, die gij allen begrijpt."
"Dat is reeds een gewigtige omstandigheid," zeide John Mangles, "de schipbreuk heeft plaats gehad op het zuidelijk halfrond."
"Dat is zeer onbepaald," zeide de majoor.
"Ik ga verder," hernam lord Edward.
"Ha! het woord _abor_, de stam van het werkwoord _aborder_ (aanlanden).
Die ongelukkigen zijn ergens aangeland.
Maar waar? _Contin!_ Zou het op een vastland zijn? _cruel_...."
"_Cruel!_" riep John Mangles; "maar dat is de verklaring van het duitsche woord _graus_ ... _grausam_... _cruel!_ ... (wreed)."
"Verder! verder!" zeide Glenarvan, wiens belangstelling in opgewondenheid overging, naarmate de zin dier onvolledige woorden duidelijk begon te worden. "_Indi_..., zouden die matrozen naar _Indië_ geslagen zijn?
Wat beteekent dat woord _ongit_?
Ha! _longitude_? (lengte).
En dit is de breedte: 37°11'.
Eindelijk krijgen wij dus een juiste aanwijzing."
"Maar de lengte ontbreekt nog," zeide Mac Nabbs,
"Men kan niet alles hebben, waarde majoor!" antwoordde lord Edward, "en een nauwkeurige breedte-graad is reeds iets.
Dit fransche document is stellig het volledigste van de drie.
Het is duidelijk, dat elk op zich zelf een letterlijke vertaling der andere was, want zij bevatten allen het zelfde aantal regels.
Nu moeten wij ze dus vereenigen, is ééne taal overbrengen, en den waarschijnlijksten, den meest logischen en den duidelijksten zin opsporen."
"Zult gij het in het fransch, het engelsch of het duitsch vertalen?" vroeg de majoor.
"In het fransch," antwoordde Glenarvan, "omdat de meeste belangrijke woorden ons in die taal bewaard zijn gebleven."
"Dat is dus afgesproken. Ik zal dit document opschrijven door die overblijfsels van woorden en de afgebrokene zinnen te vereenigen, met behoud van de ruimten, die ze scheiden, en met aanvulling van die, welker beteekenis niet twijfelachtig kan zijn; daarna zullen wij vergelijken en oordeelen."
Terstond nam Glenarvan de pen op, en na weinige oogenblikken liet hij aan zijn vrienden een papier zien, waarop de volgende regels stonden: 7 _junij_ 1862 _driemaster Britannia_ _Glasgow_ _gonie_ _zuidelijk_ _gezonken. Aan land twee matrozen_ _kapitein Gr_ _vastl te bereik_ _wreede Ind_ _gev genomen_ _dit document_ _graden_ _ngt en 87°11' breed_ _geworpen.
Op dit oogenblik kwam een matroos den kapitein berichten, dat de _Duncan_ den ingang der golf van de Clyde invoer, en diens bevelen vragen.
"Wat is het plan van Uwe Edelheid?" zeide John Mangles zich tot lord Glenarvan rigtende.
"Zoo spoedig mogelijk Dumbarton te bereiken, John! Terwijl lady Helena naar Malcolm-Castle terugkeert, zal ik naar Londen gaan en dit document aan de Admiraliteit indienen."
John Mangles gaf de noodige bedelen, en de matroos bragt ze den eersten stuurman over.
"Nu zullen wij onze nasporingen voortzetten, mijne vrienden!" sprak Edward.
"Wij zijn een groote ramp op het spoor.
Eenige menschenlevens hangen van onze schranderheid af.
Laten wij dus al onze vermogens inspannen om den sleutel van dit ongelukkige raadsel te vinden."
"Wij zijn gereed, lieve Edward!" antwoordde lady Helena.
"Vooreerst," hernam Glenarvan, "moeten wij in dit document drie zeer verschillende dingen in het oog houden: 1° de dingen, die wij weten, 2° die men kan gissen, 3° die wij niet weten.
Wat weten wij?
Wij weten, dat den 7den Junij 1862 een driemaster, de _Britannia_ van Glasgow, gezonken is, dat twee matrozen en de kapitein dit geschrift op een breedte van 37°11' in zee hebben geworpen, en dat zij om hulp vragen."
"Juist zoo," antwoordde de majoor.
"Wat kunnen wij gissen?" hernam Glenarvan.
"Vooreerst, dat de schipbreuk in de zuidelijke zeeën plaats heeft gehad, en nu wil ik terstond uwe aandacht vestigen op het woord _gonie_.
Wijst dit niet reeds den naam van het land aan?"
"Patagonië!" riep lady Helena.
"Zonder twijfel."
"Maar wordt Patagonië door de 37ste parallel gesneden?" vroeg de majoor.
"Dat is gemakkelijk uit te maken," antwoordde John Mangles een kaart van Zuid-Amerika voor den dag halende.
"Het komt uit. Patagonië wordt door die 37ste parallel aangeraakt.
Zij doorsnijdt Araucanië, gaat over de pampa's in het noorden van Patagonië en loopt in den Atlantischen Oceaan uit."
"Goed.
Laten wij onze gissingen voortzetten.
De twee matrozen en de kapitein _land_ ... landen aan, waar? _vastl_ ... op het vastland, gij hoort het, het is een vastland en geen eiland.
Wat is er van hen geworden?
In die drie letters _gev_ ... merken wij de hand der Voorzienigheid op; want zij geven ons kennis van hun lot.
Die ongelukkigen toch zijn _gevangenen_. Van wie? van _wreede Indianen_.
Zijt gij overtuigd?
Komen nu de woorden niet van zelve als het ware op de ledigstaande plaatsen?
Wordt het document nu niet gaandeweg duidelijk?
Gaat er nu geen licht voor u op?"
Glenarvan was overtuigd van hetgene hij zeide; in zijn oogen blonk een volkomen vertrouwen. Het vuur, dat hem bezielde, deelde zich aan zijn hoorders mede.
Allen riepen evenals hij: "Het is duidelijk!"
Na een oogenblik sprak lord Edward aldus: "Al die vooronderstellingen, mijne vrienden! schijnen mij zeer gegrond toe; ik houd mij overtuigd, dat de ramp op de kusten van Patagonië heeft plaats gehad.
Ten overvloede zal ik te Glasgow nog onderzoek doen naar de bestemming der _Britannia_, en dan kunnen wij zien, of zij die wateren kan bezocht hebben."
"Wij behoeven zoover niet te gaan zoeken," antwoordde John Mangles.
"Ik heb hier een verzameling van de _Mercantile and Shipping Gazette_, die ons wel juiste inlichtingen verschaffen zal."
"Laat zien! gaauw! gaauw!" zeide lady Glenarvan.
John Mangles nam een pak couranten van 1862 en begon het schielijk te doorbladeren.
Hij behoefde niet lang te zoeken, en las spoedig op een toon van tevredenheid: "30 Mei 1862.
Peru.
Van Callao in lading naar Glasgow, _Britannia_, kapitein Grant."
"Grant!" riep lord Glenarvan, "die stoute Schot, die in de Stille Zuidzee een Nieuw Schotland heeft willen stichten!"
"Ja!" antwoordde John Mangles, "dezelfde, die zich in 1861 te Glasgow op de _Britannia_ heeft ingescheept, en van wien men nooit iets vernomen heeft."
"Wij kunnen er niet meer aan twijfelen!" zeide Glenarvan.
"Het is stellig dezelfde.
De _Britannia_ heeft den 30sten Mei Callao verlaten en den 7den Junij, acht dagen na haar vertrek, is zij op de kusten van Patagonië gebleven.
Haar geheele verdere geschiedenis ligt in die verminkte woorden, die onverklaarbaar schenen.
Gij ziet, vrienden! dat de woorden, die wij moesten raden, niet de minst belangrijke zijn.
Wat diegene betreft, die wij niet weten, het is er maar één, want alleen de lengte ontbreekt nog."
"Die is onnoodig," antwoordde John Mangles, "daar het land bekend is, en met de breedte alleen durf ik wel op mij nemen om regelregt naar het tooneel van de schipbreuk te gaan."
"Dus weten wij alles?" vroeg lady Helena,
"Alles, lieve Helena en die tusschenruimten, welke de zee tusschen de woorden van het document heeft gemaakt, zal ik zonder moeite aanvullen, alsof kapitein Grant zelf mij opgaf, wat ik schrijven moet."
Terstond vatte lord Glenarvan de pen weder op en schreef zonder aarzelen het volgende briefje: _Op den_ 7den Junij 1862, _is de_ driemaster Britannia _van_ Glasgow _op de kusten van Pata_gonië _op het_ zuidelijk _halfrond_ gezonken.
Aan land _gaande, zullen_ twee matrozen _en_ kapitein Gr_ant trachten het_ vastl_and_ te bereiken, _waar zij door_ wreede Ind_ianen_ gev_angen_ genomen _zullen worden.
Zij hebben_ dit document _op_ ... graden lengte en 37° 11' breed_te in zee_ geworpen.
Brengt hun hulp, _of zij zijn_ verloren.
"Goed zoo, goed zoo! lieve Edward," riep lady Helena; "indien deze ongelukkigen ooit hun vaderland terugzien zullen zij dat geluk aan u te danken hebben."
"En zij zullen het terugzien," antwoordde Glenarvan.
"Dit document is te uitvoerig, te duidelijk, te zeker, dan dat Engeland zou kunnen aarzelen om drie zijner kinderen te hulp te komen, die op een woeste kust verlaten zijn.
Wat het voor Franklin en zooveel anderen heeft gedaan, zal het nu doen voor de schipbreukelingen der _Britannia_!"
"Maar die ongelukkigen hebben zonder twijfel een gezin, dat hun dood beweent," hernam lady Helena.
"Welligt heeft die arme kapitein Grant vrouw en kinderen...."
"Gij hebt gelijk, lieve lady! en ik neem op mij om hen te verwittigen, dat alle hoop nog niet verloren is.
Laten wij nu, mijne vrienden! naar de kampanje terug keeren, want wij zullen weldra de haven naderen."
De _Duncan_ stoomde inderdaad met volle kracht; zij gleed op dit oogenblik langs de kust van het eiland Bute, en had de vallei Rothesay aan stuurboord, met zijn lief stadje, dat in het vruchtbare dal wegschuilt; daarop stoomde zij het naauwe vaarwater der golf in, manoeuvreerde voor Greenock, en ankerde des avonds ten zes ure aan den voet der basaltrots Dumbarton, op welker top zich het beroemde kasteel van Wallace, den schotschen held verheft.
Daar stond een postrijtuig gereed om lady Helena met den majoor Mac Nabbs naar Malcolm-Castle terug te brengen.
Maar lord Glenarvan stapte, na afscheid van zijn jonge gade genomen te hebben, te Glasgow in den sneltrein.
Vóór zijn vertrek had hij aan een nog sneller bode een belangrijk berigt toevertrouwd, en eenige minuten later bragt de electrische telegraaf aan de _Times_ en de _Morning Chronicle_ de volgende advertentie: "Om inlichtingen over het lot van den driemaster _Britannia_ van Glasgow, kapitein Grant, vervoege men zich bij lord Glenarvan, Malcolm-Castle, Luss, graafschap Dumbarton, Schotland."
III.
Malcolm-Castle.
Het kasteel Malcolm, een der dichterlijkste van de schotsche Hooglanden, ligt nabij het dorp Luss, welks schoone vallei het beheerscht. De heldere wateren van het meer Lomond bespoelen zijn granieten muren.
Sedert onheugelijke tijden behoorde het aan de familie Glenarvan, die in het vaderland van Rob Roy en van Fergus Mac Gregor de gastvrije gebruiken der oude helden van Walter Scott bleef beoefenen.
In den tijd, toen de groote maatschappelijke omwenteling in Schotland tot stand kwam, werden eene menigte vassalen weggejaagd, die geen hooge pacht aan de oude opperhoofden der clans konden betalen; sommigen stierven van honger; eenigen werden visschers; anderen verlieten het land.
Er heerschte een algemeene wanhoop.
Alleen de Glenarvans meenden, dat zoowel de grooten als de geringen tot getrouwheid verpligt waren, en bleven dus getrouw aan hun pachters.
Niet één verliet het dak, waaronder hij geboren was; niet één verliet het land, waarin zijn voorouders rustten; allen bleven in de clan hunner heeren.
Ook nu nog, in deze eeuw van haat en tweedragt, telde de familie Glenarvan slechts Schotten op het kasteel Malcolm zoowel als aan boord der _Duncan_; allen stamden af van de vassalen van Mac Gregor, van Mac Farlane, van Mac Nabbs, van Mac Naugthons, dat wil zeggen, dat zij afkomstig waren uit de graafschappen Stirling en Dumbarton; dappere mannen, die met lijf en ziel aan hun heer verknocht waren, en waarvan sommigen nog het gaelisch van het oude Caledonië spraken.
Lord Glenarvan bezat verbazende rijkdommen en gebruikte ze om veel goed te doen; zijn goedheid was nog grooter dan zijn mildheid; want had deze natuurlijk hare grenzen, gene was onbeperkt.
De heer van Luss, de "laird" (heer) van Malcolm, vertegenwoordigde zijn graafschap in het huis der lords, maar met zijn jacobitiesche denkbeelden.
Hij bekommerde zich weinig om de gunst van het huis van Hanover, en was daarom vrij slecht gezien bij de engelsche staatslieden, vooral ook, omdat hij bleef vasthouden aan de overleveringen zijner voorouders, en krachtig zich verzette tegen de magtsaanmatigingen van "de mannen uit het Zuiden".
Lord Edward Glenarvan was daarom toch niet bij zijn tijd ten achteren, hij had evenmin een bekrompen geest als een onontwikkeld verstand; maar terwijl hij zijn graafschap wijd openzette voor den vooruitgang, bleef bij door en door een Schot, en om den roem van Schotland ging hij met zijn snelvarende jagten mededingen in de "matches" (wedstrijden) van de Royal-Thames-Yacht-Club.
Edward Glenarvan was twee en dertig jaar; hij had een hooge gestalte, min of meer strenge gelaatstrekken, een zeer zachten blik, kortom, over zijn geheelen persoon lag het dichterlijk waas der Hooglanders. Men wist, dat hij tot vermetelheid toe dapper, ondernemend, ridderlijk, een Fergus der 19de eeuw, maar bovenal goed was, nog beter zelfs dan de heilige Martijn; want hij zou zijn geheelen mantel aan de arme Hooglanders gegeven hebben.
Lord Glenarvan was naauwelijks drie maanden gehuwd met miss Helena Tuffnel, de dochter van den grooten reiziger William Tuffnel, een der talrijke slagtoffers van de aardrijkskundige wetenschap en van den ijver voor ontdekkingen.
Miss Helena was niet van adel, maar zij was eene schotsche vrouw, hetgeen in de oogen van lord Glenarvan van meer waard was dan een edele geboorte; de heer van Luss had dit bekoorlijke, moedige, liefhebbende meisje tot levensgezellin gekozen.
Hij ontmoette haar eens verlaten, een wees, bijna zonder middelen, in het huis haars vaders te Kilpatrick.
Hij begreep, dat het arme meisje een wakkere vrouw zou zijn; hij huwde haar.
Miss Helena was twee en twintig jaar; zij was een blonde en hare oogen waren zoo blaauw als het water der schotsche meren op een schoonen lentemorgen.
Haar liefde voor haar echtgenoot was nog sterker dan haar dankbaarheid.
Zij beminde hem, alsof zij de rijke erfgename en hij de verlaten wees geweest was.
Haar pachters en bedienden waren allen bereid om hun leven op te offeren voor haar, die zij "Onze goede Vrouwe van Luss" noemden.
Lord Glenarvan en lady Helena leefden gelukkig op Malcolm-Castle, te midden der verhevene en woeste natuur der Hooglanden, wandelende in de duistere lanen van kastanje- en moerbezieboomen, aan de oevers van het meer, waar nog de "pibroche" (krijgsliederen) van den ouden tijd weergalmden, in die onbebouwde bergengten, waarin de geschiedenis van Schotland in eeuwenheugende puinhoopen geschreven is.
Nu eens verdwaalden zij in de berken- of lorkenbosschen, of op de uitgestrekte, dorre heidevelden; dan weder beklommen zij de steile toppen van den Ben Lomond, of reden door de verlatene omstreken, terwijl zij dat dichterlijk gewest, thans nog "het vaderland van Rob Roy" genoemd, en al die vermaarde plekjes, die Walter Scott zoo heerlijk bezongen heeft, bestudeerden, begrepen en bewonderden.
Wanneer des avonds of tegen den nacht "de lantaarn van Mac Farlane" aan den gezigteinder ontstoken werd, zwierven zij over den burgtrans, een oude cirkelvormige galerij, die een snoer van schietgaten om het kasteel Malcolm slingerde; peinzend, vergeten en als het ware alleen in de wereld, zittende op een losgeraakten steen, te midden van het zwijgen der natuur, onder de bleeke stralen der maan, bleven zij, terwijl de top der verduisterde bergen langzamerhand in de schaduwen van den nacht gehuld werd, verzonken in die reine geestverrukking en die hartelijke opgetogenheid, waarvan het geheim op deze aarde alleen bekend is aan minnende harten.
Zoo bragten zij de eerste maanden van hun huwelijk door.
Maar lord Glenarvan vergat niet, dat zijn gade de dochter van een groot reiziger was; hij zeide bij zich zelven, dat lady Helena dezelfde wenschen als haar vader moest koesteren, en hij bedroog zich niet.
De _Duncan_ werd gebouwd; zij was bestemd om lord en lady Glenarvan naar de schoonste landen der aarde over te brengen, over de golven van de Middellandsche zee en naar de eilanden van den Archipel. Men kan wel begrijpen hoe blijde lady Helena was, toen haar echtgenoot de _Duncan_ ter harer beschikking stelde.
Bestaat er wel een grooter geluk, dan zijn liefde over te brengen naar de heerlijke streken van Griekenland, en de wittebroodsweken te slijten op de tooverachtige kusten van het Oosten?
Lord Glenarvan was intusschen naar Londen vertrokken.
Maar de redding van ongelukkige schipbreukelingen was zijn doel; ook leide lady Helena meer ongeduld dan droefheid over dit kortstondig afzijn aan den dag; den volgenden morgen gaf een berigt van haar man hoop op een spoedige terugkomst; des avonds vroeg hij in een brief om uitstel; de voorstellen van lord Glenarvan stuitten op eenige moeijelijkheden; een dag later kwam er een nieuwe brief, waarin lord Glenarvan niet ontveinsde, dat hij ontevreden was over de Admiraliteit.
Nu begon lady Helena ongerust te worden.
Des avonds was zij alleen in haar kamer, toen de hofmeester van het kasteel, Master Halbert, haar kwam berigten, dat een meisje en een knaap, die lord Glenarvan wilden spreken, verzochten om toegelaten te worden.
"Zijn zij uit den omtrek?" vroeg lady Helena.
"Neen, mevrouw!" antwoordde de hofmeester, "want ik ken ze niet.
Zij zijn met den trein te Balloch gekomen, en vandaar tot Luss hebben zij geloopen."
"Laat hen boven komen, Halbert!" zeide lady Glenarvan.
De hofmeester ging weg. Eenige oogenblikken later werden het meisje en de knaap in de kamer van lady Helena gebragt.
Zij waren broeder en zuster,--en geleken elkander sprekend.
De zuster was zestien jaar. Haar lief maar eenigzins vermoeid voorkomen, haar oogen, die verrieden, dat zij menigmaal had geweend, haar onderworpen maar moedige houding, haar armoedige en toch zindelijke kleeding, maakten een gunstigen indruk.
Zij hield een twaalfjarigen knaap met een manhaftig voorkomen bij de hand, die zijn zuster onder zijn bescherming scheen te nemen.
En waarlijk! wie het meisje mogt beleedigen zou met den knaap te doen hebben gekregen.
De zuster stond een weinig verlegen, toen zij in de tegenwoordigheid van lady Glenarvan kwam.
Deze haastte zich het woord op te vatten.
"Gij wenscht mij te spreken?" zeide zij, tevens het meisje met haar blikken aanmoedigende.
"Neen!" antwoordde de knaap op een vasten toon, "u niet, maar lord Glenarvan in persoon."
"Vergeef het hem, mevrouw!" zeide de zuster met een blik op haar broeder.
"Lord Glenarvan is niet op het kasteel," hernam lady Helena; "maar ik ben zijn vrouw, en als ik u helpen kan...."
"Zijt gij lady Glenarvan?" vroeg het meisje.
"Ja, miss!"
"De vrouw van lord Glenarvan van Malcolm-Castle, die in de _Times_ een berigt aangaande de schipbreuk der _Britannia_ heeft geplaatst?"
"Ja, ja!" antwoordde lady Helena driftig, "en gij?..."
"Ik ben miss Grant, mevrouw! en dat is mijn broeder."
"Miss Grant, miss Grant!" riep lady Helena, terwijl zij het meisje naar zich toe trok, hare handen vatte, en de gezonde wangen van den knaap kuste.
"Wat weet gij van de schipbreuk mijns vaders, mevrouw?" hernam het meisje.
"Leeft hij nog?
Zullen wij hem ooit terugzien?
Spreek, ik smeek het u!"
"Lief kind!" zeide lady Helena, "de Hemel beware mij, dat ik u in zulk een omstandigheid een onberaden antwoord zou geven; ik wil u met geen bedriegelijke hoop vleijen...."
"Spreek, mevrouw! spreek! ik ben sterk genoeg en kan alles hooren."
"Lief kind!" antwoordde lady Helena, "de hoop is zeer gering; maar met de hulp van den almagtigen God is het mogelijk, dat gij uw vader eens terug zult zien."
"Mijn God! mijn God!" riep miss Grant, die hare tranen niet kon bedwingen, terwijl Robert de handen van lady Glenarvan met kussen bedekte.
Toen de eerste vlaag dier droevige vreugde een weinig bedaard was, stapelde het meisje tallooze vragen opeen; lady Helena vertelde haar de geschiedenis van het document, hoe de _Britannia_ op de kusten van Patagonië vergaan was, hoe na de schipbreuk de kapitein en twee matrozen, de eenigen die de ramp overleefd hadden, het vaste land bereikt hadden; eindelijk hoe zij de hulp hunner medemenschen inriepen in dat document, dat in drie talen geschreven en aan de genade der golven overgegeven was.
Gedurende dit verhaal wendde Robert Grant het oog niet van lady Helena af; zijn leven hing aan hare lippen; zijn kinderlijke verbeelding schetste hem de verschrikkelijke tooneelen, waarvan zijn vader welligt het offer geweest was; hij zag hem op het dek der _Britannia_ staan; hij volgde hem in den schoot der golven; hij klemde zich met hem aan de rotsen op de kust; hijgende kroop hij over het zand buiten het bereik der baren.
Bij herhaling uitte hij eenige woorden gedurende het verhaal.
"O, vader! arme vader!" riep hij, terwijl hij zich digt aan zijn zuster drong.
Miss Grant daarentegen luisterde met gevouwen handen toe, en sprak geen woord, vóór het verhaal uit was. Toen zeide zij:
"O, mevrouw! het document, het document!"
"Ik heb het niet meer, lief kind!" antwoordde lady Helena.
"Hebt gij het niet meer?"
"Neen! Lord Glenarvan heeft het naar Londen mede moeten nemen om uws vaders belang te bevorderen; maar ik heb u dezelfde inhoud woord voor woord medegedeeld, en ook hoe het ons gelukt is den zin geheel terug te vinden; onder die brokstukken van zinnen, welke de golven bijna uitgewischt hadden, zijn eenige cijfers gespaard gebleven; ongelukkig de lengte...."
"Dat is niets!" riep de knaap.
"O neen! jongeheer Robert!" antwoordde Helena, die om zijn vastberadenheid moest glimlagchen.
"Zooals gij ziet, miss Grant! zijn de geringste bijzonderheden van dat document u nu even goed bekend als mij."
"Ja, mevrouw!" antwoordde het meisje; "maar ik zou gaarne het schrift mijns vaders gezien hebben."
"Welnu! lord Glenarvan komt welligt morgen terug.
Van dit onwraakbaar bewijs voorzien, heeft mijn man het aan de commissarissen der Admiraliteit willen vertoonen, ten einde te bewerken, dat er onmiddellijk een schip worde uitgezonden om kapitein Grant op te sporen."
"Is het mogelijk, mevrouw! hebt gij dat voor ons gedaan?" riep het meisje.
"Ja, lieve miss! en ik verwacht lord Glenarvan ieder oogenblik."
"Mevrouw!" sprak het meisje op een toon van ongeveinsde dankbaarheid en godsvrucht, "de Hemel zegene lord Glenarvan en u!"
"Lief kind!" antwoordde lady Helena, "wij verdienen geen dankbetuigingen; ieder ander zou in onze plaats hetzelfde gedaan hebben.
Mogt de hoop, die ik bij u opgewekt heb, verwezenlijkt worden!
Tot de terugkomst van lord Glenarvan blijft gij op het kasteel...."
"Mevrouw!" antwoordde het meisje, "ik zou vreezen misbruik te maken van de toegenegenheid, die gij aan vreemden betoont...."
"Vreemden, lief kind! gij noch uw broeder zijt in dit huis vreemdelingen, en ik verlang, dat lord Glenarvan bij zijn tehuiskomst aan de kinderen van kapitein Grant zal mededeelen, wat men beproeven wil om hun vader te redden."
Een zoo hartelijk aanbod mogt niet afgeslagen worden.
Men kwam dus overeen, dat miss Grant en haar broeder de terugkomst van lord Glenarvan ten zijnent zouden afwachten.
IV.
Een voorstel van lady Glenarvan.
In den loop van dit gesprek had lady Helena geen woord gesproken van de vrees, die in de brieven van lord Glenarvan doorschemerde, voor het onthaal, dat zijn aanzoek gevonden had bij de commissarissen der Admiraliteit. Evenmin maakte zij melding van de vermoedelijke gevangenschap van kapitein Grant bij de Indianen van Zuid-Amerika.
Waartoe zou het ook dienen om die arme kinderen bedroefd te maken over den toestand huns vaders en om de hoop te verminderen, die zij pas hadden opgevat?
Dat bragt toch geen verandering in den stand van zaken te weeg. Lady Helena had er dus over gezwegen, en na al de vragen van miss Grant beantwoord te hebben, ondervroeg zij deze op hare beurt over haar leven en over haar toestand, nu zij de eenige beschermster haars broeders op deze wereld scheen te zijn.
Het was een treffende en eenvoudige geschiedenis, waardoor de belangstelling van lady Glenarvan in het meisje nog toenam.
Miss Mary en Robert Grant waren de eenige kinderen van den kapitein.
De geboorte van Robert had der echtgenoote van Harry Grant het leven gekost, en gedurende zijn lange zeereizen liet hij zijn kinderen onder de hoede eener goede oude nicht.
Kapitein Grant was een stout zeeman, grondig ervaren in zijn beroep, tegelijk een goed zeevaarder en een goed handelaar, zoodat hij een dubbele geschiktheid bezat, die van zooveel belang is voor de schippers der koopvaardijvloot.
Hij bewoonde met zijn gezin de stad Dundee, in het graafschap Perth, in Schotland.
Kapitein Grant was dus een landgenoot; zijn vader, een geestelijke bij de St. Catharina-Kerk, had hem een goede opvoeding laten geven, denkende dat dit niemand benadeelen kan, zelfs geen zeekapitein.
Op zijne eerste reizen over zee, aanvankelijk als eerste stuurman, later als schipper, was hij zeer gelukkig in zijne zaken, en eenige jaren na de geboorte van Robert Harry was hij in het bezit van een klein vermogen.
Toen vatte hij een groot plan op, dat zijn naam in geheel Schotland bekend maakte.
Even als de Glenarvans en eenige aanzienlijke geslachten uit de Laaglanden, had hij zich, zoo al niet feitelijk dan toch in de gedachte, van het overheerschende Engeland gescheiden.
De belangen van zijn land konden in zijn oog niet die der Angelsaksers zijn, en om ze zelfstandig te doen ontwikkelen besloot hij in Australië een groote schotsche kolonie te stichten.
Droomde hij van een toekomstige onafhankelijkheid, waarvan de Vereenigde Staten het voorbeeld hadden gegeven, een onafhankelijkheid, die Indië en de andere koloniën in Australië niet missen kunnen ook eenmaal te verwerven?
Misschien.
Welligt liet hij ook die stille hoop doorschemeren.
Het is dus ligt te begrijpen, dat het gouvernement weigerde de hand te leenen aan zijn kolonisatie-plan; het legde kapitein Grant zelfs moeijelijkheden in den weg, die in ieder ander land den ontwerper van verdriet zouden hebben doen omkomen.
Maar Harry liet zich niet ontmoedigen; hij deed een beroep op de vaderlandsliefde zijner landgenoten, waagde zijn vermogen aan de uitvoering van zijn plan, bouwde een schip, en door een uitgelezene bemanning ondersteund, vertrok hij, na zijn kinderen aan de zorgen zijner oude nicht te hebben toevertrouwd, om de groote eilanden der Stille Zuidzee te onderzoeken.
Dat geschiedde in 1861.
Een jaar lang, tot in Mei 1862, kreeg men berigten van hem; maar sedert zijn vertrek van Callao, in de maand Junij, hoorde niemand meer spreken van de _Britannia_, en de zeetijdingen zwegen over het lot van den kapitein.
In die omstandigheden stierf de oude nicht van Harry Grant en de beide kinderen bleven alleen op deze wereld.
Mary Grant was toen veertien jaar; haar moedige ziel deinsde niet terug voor het lot, dat haar te beurt viel, en zij wijdde zich geheel aan haar nog jeugdigen broeder.
Hij had opvoeding en onderwijs noodig.
Door zuinigheid, voorzigtigheid en schranderheid, door dag en nacht te arbeiden, door hem alles te geven en zich zelve alles te onthouden, voorzag de zuster in haars broeders opvoeding en vervulde zij moedig haar moederlijke pligten.
Zoo leefden de beide kinderen te Dundee in dien treffenden toestand eener met waardigheid aangenomen, maar dapper bestreden armoede.
Mary dacht alleen aan haar broeder, en droomde voor hem van de eene of andere gelukkige toekomst.
Voor haar was de _Britannia_ helaas voor altijd weg, en haar vader dood, ja dood.
Wij wagen het daarom niet haar aandoening te schilderen, toen het berigt in de _Times_, dat haar toevallig in het oog viel, haar plotseling uit haar wanhoop opwekte.
Zij aarzelde niet; haar besluit was onmiddellijk genomen.
Al moest zij ook vernemen, dat het lijk van kapitein Grant op een woeste kust of op een ontredderd schip terug gevonden was, dan was dat toch nog beter dan die onophoudelijke twijfel, die eeuwige kwelling der onzekerheid.
Zij zeide alles aan haar broeder; dienzelfden dag gingen de beide kinderen op den trein van Perth, en des avonds kwamen zij te Malcolm-Castle aan, waar voor Mary, na zooveel angst, eindelijk weer een straal van hoop opging.
Mary Grant vertelde die droevige geschiedenis aan lady Glenarvan op een eenvoudige wijze, en zonder te bedenken, dat zij in die lange jaren van beproeving als een heldhaftig meisje zich had gedragen; maar lady Helena dacht er in hare plaats aan, en bij herhaling drukte zij de beide kinderen van kapitein Grant weenend in hare armen.
Het scheen, alsof Robert die geschiedenis voor de eerste maal vernam; hij zette groote oogen op, toen hij zijn zuster zoo hoorde spreken; hij begreep alles, wat zij gedaan, alles wat zij geleden had, en haar omhelzende, riep hij eindelijk uit:
"Ach! moeder! lieve moeder!" zonder dat hij dien kreet, die uit den grond van zijn hart kwam, kon bedwingen.
Gedurende dit gesprek was het geheel en al donker geworden.
Lady Helena, die wel kon begrijpen, dat de beide kinderen vermoeid zonden zijn, wilde het onderhoud niet langer voortzetten.
Mary Grant en Robert werden naar hun kamers gebragt en sliepen in, droomende van een betere toekomst.
Na hun vertrek liet lady Helena den majoor roepen en deelde hem al het gebeurde van dien avond mede.
"Een braaf meisje, die Mary Grant," zeide Mac Nabbs, toen hij het verhaal zijner nicht had aangehoord.
"De Hemel geve, dat mijn man in zijn onderneming slage!" antwoordde lady Helena, "anders zou de toestand dezer beide kinderen allerverschrikkelijkst worden."
"Hij zal slagen," hervatte Mac Nabbs, "of de lords der Admiraliteit zouden een hart moeten hebben harder dan portlandsche steen."
In weerwil van deze verzekering van den majoor bragt lady Helena den nacht in de hevigste onrust door en kon geen oogenblik slapen.
Den volgenden morgen wandelden Mary Grant en haar broeder, die met het krieken van den dag opgestaan waren, op het plein vóór het kasteel, toen het geraas van een naderend rijtuig zich liet hooren.
Het was lord Glenarvan, die zoo snel als zijn paarden maar loopen konden, op Malcolm-Castle terugkwam.
Bijna op hetzelfde oogenblik verscheen lady Helena, door den majoor vergezeld, op het plein, en snelde haar man te gemoet.
Deze scheen treurig, teleurgesteld, verstoord.
Hij drukte zijn vrouw aan zijn borst en zweeg.
"Welnu, Edward! Edward!" riep lady Helena.
"Welnu, lieve Helena!" antwoordde lord Glenarvan, "die menschen hebben geen hart!"
"Hebben zij dan geweigerd?..."
"Ja! zij hebben mij een schip geweigerd! zij hebben gesproken van de millioenen, die met het opsporen van Franklin verspild zijn! zij hebben gezegd, dat die ongelukkigen reeds sedert meer dan twee jaren aan zich zelven overgelaten zijn en dat er dus weinig kans was om hen terug te vinden! Zij hebben beweerd, dat zij, bij de Indianen gevangen zijnde, stellig naar het binnenland gesleept zijn; dat men geheel Patagonië niet kon doorzoeken om drie mannen--drie Schotten!--terug te vinden! dat die nasporingen vergeefsch en gevaarlijk zijn, en meer slagtoffers kosten dan redden zouden! kortom, zij hebben al de schijngronden opgegeven van lieden, die iets weigeren willen. Zij herinnerden zich de plannen van den kapitein, en de arme Grant is reddeloos verloren!"
"Mijn vader! mijn arme vader!" riep Mary Grant, voor lord Glenarvan op de knieën vallende.
"Uw vader! hoe, miss!..." zeide hij, zeer verwonderd zijnde dit meisje voor zich te zien knielen.
"Ja, Edward! miss Mary en haar broeder," antwoordde nu lady Helena, "de beide kinderen van kapitein Grant, die de Admiraliteit veroordeeld heeft om weezen te blijven!"
"Ach! miss! als ik geweten had, dat gij hier waart!..." hernam lord Glenarvan, terwijl hij het meisje hielp opstaan.
Verder zeide hij niets meer!
Een pijnlijke stilte, door snikken afgebroken, heerschte op het plein; niemand sprak een woord, noch lord Glenarvan, noch lady Helena, noch de majoor, noch de bedienden van het kasteel, die zwijgende om hun meesters geschaard stonden.
Maar door hun houding protesteerden al die Schotten tegen het gedrag van het engelsche gouvernement.
Na eenige oogenblikken vatte de majoor het woord op en sprak, zich tot lord Glenarvan wendende:
"Alzoo hebt gij geen hoop meer?" "Niet de geringste."
"Welnu!" riep de jonge Robert, "ik zal die lieden gaan opzoeken en ... dan zullen wij zien...." Robert voltooide zijn bedreiging niet, want zijn zuster hield hem tegen; maar zijn gebalde vuist gaf geen zeer vredelievende plannen te kennen.
"Neen, Robert!" zeide Mary Grant, "neen! wij willen liever die brave heeren bedanken voor hetgene zij voor ons gedaan hebben; wij zullen ons levenslang erkentelijk jegens hen betoonen, en nu willen wij beiden vertrekken."
"Mary!" riep lady Helena.
"Miss! waar wilt gij heen gaan?" zeide lord Glenarvan.
"Ik ga een voetval voor de koningin doen," antwoordde het meisje, "en dan zullen wij zien of zij doof zal zijn voor de smeekingen van twee kinderen, die om het leven huns vaders vragen."
Lord Glenarvan schudde het hoofd; niet omdat hij aan het hart Harer Genadige Majesteit twijfelde, maar hij wist, dat Mary Grant nooit tot haar zou kunnen doordringen.
De smeekelingen komen maar al te zelden tot de trappen van den troon, en het schijnt, dat men op de deur der koninklijke paleizen geschreven heeft, wat de Engelschen op het stuurrad hunner schepen zetten: "_Passengers are requested not to speak to the man at the wheel_."
Lady Helena had de bedoeling van haar man gevat: zij wist, dat het meisje een nuttelooze poging zou doen; zij zag, hoe die beide kinderen voortaan een allerellendigst leven zouden leiden.
Nu vatte zij een groote en verhevene gedachte op. "Mary Grant!" riep zij, "wacht, mijn kind! en hoor, wat ik u zeggen wil."
Het meisje, dat haar broeder bij de hand hield en zich gereed maakte om te vertrekken, bleef nu staan.
Nu naderde lady Helena met betraande oogen, maar met een vaste stem en levendige trekken, haar man en zeide: "Edward! Toen kapitein Grant dezen brief schreef en in zee wierp, vertrouwde hij hem aan de zorg van God zelven toe.
God heeft hem in onze handen doen komen! zonder twijfel heeft God ons de redding dier ongelukkigen willen opdragen."
"Wat bedoelt gij daarmede, Helena?" vroeg lord Glenarvan.
Een diepe stilte heerschte in den geheelen kring. "Ik bedoel," hernam lady Helena, "dat men zich gelukkig moet achten, als men het huwelijksleven met een goede daad mag beginnen.
Welnu! om mij genoegen te doen hebt gij, lieve man! het plan tot een pleizierreisje ontworpen!
Maar kan er een wezenlijker, nuttiger vermaak zijn dan ongelukkigen te redden, die door hun land verlaten worden?"
"Helena!" riep lord Glenarvan.
"Ja, gij begrijpt mij, Edward!
De _Duncan_ is een goed en stevig schip! het kan de zuidelijke zeeën bevaren! het kan een reis om de wereld doen, en zal het doen, als het noodig is!
Laten wij vertrekken, Edward!
Laten wij kapitein Grant gaan opzoeken!"
Die moedige taal hoorende had lord Glenarvan de armen naar zijn jeugdige gade uitgebreid; zij glimlachte, hij drukte haar aan zijn hart, terwijl Mary en Robert hare handen kusten.
En gedurende dit aandoenlijk tooneel klonk uit den mond der bewogen en opgetogen bedienden van het kasteel deze kreet van ongeveinsde dankbaarheid: "Hoera voor de edelvrouwe van Luss! hoera! driewerf hoera voor lord en lady Glenarvan!"
V. Het vertrek van de Duncan.
Lady Helena bezat, zooals wij reeds gezegd hebben, een sterke en edelmoedige ziel.
Wat zij daar deed, was er een onwederlegbaar bewijs van.
Lord Glenarvan was te regt trotsch op die edele vrouw, die in staat was om hem te begrijpen en te volgen.
De gedachte om kapitein Grant te hulp te snellen was reeds bij hem opgekomen, toen te Londen zijn aanvraag van de hand gewezen werd; dat hij lady Helena niet voorgekomen was, kwam daar vandaan, dat hij zich niet kon gewennen aan de gedachte om van haar te scheiden.
Maar nu lady Helena zelve vroeg om te vertrekken, hield alle aarzeling op; de bedienden van het kasteel hadden dat voorstel met hun gejuich begroet; het kwam er op aan om broeders, Schotten evenals zij, te redden, en lord Glenarvan stemde van harte in met het hoera, dat ter eere der vrouwe van Luss werd aangeheven.
Nu eenmaal tot het vertrek besloten was, was er geen uur meer te verliezen.
Dienzelfden dag zond lord Glenarvan aan John Mangles bevel om met de _Duncan_ naar Glasgow te gaan en alles in gereedheid te brengen voor een reis door de zuidelijke zeeën, die wel een reis om de aarde worden kon.
Bij het doen van haar voorstel had lady Helena niet te veel gezegd van de hoedanigheden der _Duncan_; zeer sterk gebouwd en zeer snelvarend kon zij gerust een langen zeetogt ondernemen.
Het was een stoomjagt van het schoonste model; het mat twee honderd en tien ton, en de eerste schepen, die in de Nieuwe Wereld aankwamen, die van Columbus, Vespucius, Pinson en Magellaan waren veel kleiner.
De _Duncan_ had twee masten, een fokkemast met fok, schoonerfok, voormarszeil en klein bramzeil; een grooten mast met groote bezaan en vlieger; daarenboven een stormfok, een buitenkluiver, een voorstagzeil en stagzeilen.
Zij voerde genoeg zeil, en kon als een gewone clipper van den wind gebruik maken; maar boven alles rekende zij op de mechanische kracht in haar binnenste.
Haar machine van honderd zestig paardenkrachten en naar een nieuw stelsel vervaardigd, bezat verhittingstoestellen, die meer spankracht aan den stoom gaven; zij was van hooge drukking en bragt een dubbele schroef in beweging.
Als de _Duncan_ onder vollen stoom was, overtrof haar snelheid alle tot nu toe bekende snelheden.
Op haar proeftogtjes in de golf van de Clyde had zij volgens de patent-log zeventien mijlen in het uur afgelegd.
Haar inrigting veroorloofde haar dus om te vertrekken en een reis om de aarde te doen.
John Mangles behoefde dus alleen voor de inwendige inrigting te zorgen.
Zijn eerste werk was om de bergplaatsen te vergrooten, ten einde zooveel kolen mede te nemen als maar mogelijk was; want het is moeijelijk om onderweg nieuwen voorraad van brandstof in te nemen.
Dezelfde voorzorg werd voor de bottelarij genomen, en John Mangles nam voor twee jaar levensmiddelen aan boord; hij had geen gebrek aan geld, ja zelfs genoeg om een draaibas te koopen, die op de voorplecht van het jagt geplaatst werd; men wist niet wat er gebeuren kon, en het is altijd goed op een afstand van vier mijlen een achtponder te kunnen toezenden.
En John Mangles had er verstand van; al kommandeerde hij maar een pleizierjagt, hij werd toch onder de beste schippers van Glasgow gerekend; hij was dertig jaar en had eenigzins harde trekken, maar die toch moed en goedheid uitdrukten.
Hij was op het kasteel geboren, door de familie Glenarvan groot gebragt en tot een uitmuntend zeeman opgegroeid; menigmaal gaf John Mangles op zijn lange zeereizen blijken van bekwaamheid, geestkracht en koelbloedigheid.
Toen lord Glenarvan hem het bevel over de _Duncan_ aanbood, nam hij dit gaarne aan; want hij beminde den heer van Malcolm-Castle als een vriend, en had tot nu toe te vergeefs naar een gelegenheid gezocht om hem van dienst te zijn.
De eerste stuurman, Tom Austin, was een oud zeeman, die alle vertrouwen verdiende; de bemanning der _Duncan_ bestond uit vijf en twintig koppen met inbegrip van den kapitein en den eersten stuurman; allen behoorden in het graafschap Dumbarton te huis; allen, beproefde matrozen, waren zonen van pachters der familie, en vormden aan boord een ware clan van dappere mannen, bij wie zelfs de vaderlandsche "piperbag" niet gemist werd.
Lord Glenarvan had in hen een troep flinke gasten, die smaak vonden in hun beroep, verknocht, moedig en bekwaam waren in het hanteeren der wapens zoowel als in het bestuur van een schip, en die genegen waren om hem op de gevaarlijkste togten te volgen.
Toen de bemanning der _Duncan_ het deel der reis vernam, konden pij hun blijde ontroering niet bedwingen, en de echo's der rotsen, van Dumbarton weerkaatsten hun opgewonden hoera.
Te midden van de werkzaamheden van het laden en proviandeeren van het schip vergat John Mangles niet om de vertrekken van lord en lady Glenarvan voor een lange zeereis in te rigten.
Hij moest ook de hutten der kinderen van kapitein Grant in orde brengen; want lady Helena had aan Mary het verlof niet kunnen weigeren om haar aan boord der _Duncan_ te volgen.
Wat haar broeder aangaat, deze zou zich veeleer in het ruim van het jagt verborgen hebben dan niet mede te gaan; al had hij als scheepsjongen dienst moeten doen, zooals Nelson en Franklin, dan zou hij zich nog op de _Duncan_ ingescheept hebben.
Hoe zou men zulk een knaap iets hebben kunnen weigeren?
Men beproefde het dan ook niet eens.
Zelfs moest men er in bewilligen om hem "niet mede te nemen" als passagier; want hij wilde dienen als scheepsjongen, ligt matroos of matroos.
John Mangles kreeg last om hem het zeemansberoep te leeren.
"Goed!" zeide Robert, "en spaar de zweep niet, als ik niet goed oppas!"
"Wees maar gerust, mijn jongen!" antwoordde Glenarvan met een ernstig gelaat, zonder er echter bij te voegen, dat het gebruik der kat met negen staarten aan boord der _Duncan_ verboden en ook geheel noodeloos was.
Om de rol der passagiers vol te maken, moet alleen nog de majoor Mac Nabbs genoemd worden.
De majoor was vijftig jaar oud, had een kalm en regelmatig gelaat, ging waarheen een bevel hem riep, en had een uitmuntend en volmaakt karakter, altijd bescheiden, stilzwijgend, vredelievend en zachtzinnig; hij was het altijd met een ieder en over alles eens, hij sprak niets tegen, twistte niet, werd niet boos; hij beklom even bedaard de helling van een tusschenwal, waarin bres was geschoten, als de trap naar zijn slaapkamer; niets ter wereld deed hem ontroeren, hij ging nooit uit den weg, zelfs niet voor een kanonskogel, en zonder twijfel zal hij sterven zonder ooit gelegenheid te hebben gehad om boos te worden.
Die man bezat in den hoogsten graad niet maar alleen den gewonen moed der slagvelden, die physieke dapperheid, welke alleen het gevolg der spierkracht is, maar iets beters, zedelijken moed, dat wil zeggen zielskracht.
Het eenige gebrek, dat hij had, indien het een gebrek is, was dat hij door merg en been een Schot was, een volbloed Caledoniër, die stijfhoofdig vast bleef houden aan de oude gewoonten van zijn land.
Daarom had hij ook nooit Engeland willen dienen, en zijn majoorsrang had hij verworven in het 42ste regiment der Highland-Black-Watch, de zwarte garde, welker compagniën alleen uit schotsche edellieden bestonden.
In hoedanigheid van neef der Glenarvans bewoonde Mac Nabbs het kasteel Malcolm, en in hoedanigheid van majoor vond hij het heel natuurlijk om als passagier met de _Duncan_ mede te gaan.
Deze waren de personen aan boord van dat jagt, dat door onvoorziene omstandigheden geroepen werd om een der verbazendste reizen der nieuwere tijden te ondernemen.
Sedert het te Glasgow aan de aanlegplaats der stoombooten lag, had het de algemeene nieuwsgierigheid gaande gemaakt; dagelijks werd het door een talrijke menigte bezocht; men stelde in niets anders belang, men sprak van niets anders, tot groote spijt der andere kapiteins in de haven, onder anderen van kapitein Burton der _Scotia_, een prachtige boot, die digt bij de _Duncan_ lag en naar Calcutta bestemd was.
Om haar grootte had de _Scotia_ regt om de _Duncan_ als een eenvoudig adviesjagt te beschouwen!
En toch werd alleen het jagt van lord Glenarvan met een belangstelling beschouwd, die nog bij den dag toenam.
Inmiddels naderde het oogenblik van vertrek met rassche schreden; John Mangles had zijn bekwaamheid en vlugheid getoond; een maand na haar proeftogten op de golf van de Clyde kon de _Duncan_ geladen, geproviandeerd en opgetuigd zee kiezen.
Het vertrek werd op den 25sten Augustus bepaald, waardoor het jagt tegen het begin der lente in de zuidelijke breedten aldaar kon aankomen.
Zoodra het plan van lord Glenarvan bekend werd, had het niet ontbroken aan bedenkingen over de vermoeijenissen en gevaren der reis; maar hij stoorde zich er niet aan, en maakte zich gereed om Malcolm-Castle te verlaten.
Bovendien waren er onder de bedillers velen, die hem opregtelijk bewonderden.
Ook verklaarde de openbare meening zich ronduit voor den schotschen lord, en alle dagbladen, met uitzondering der "regerings-organen", gispten eenparig het gedrag van de commissarissen der Admiraliteit in deze zaak.
Maar lord Glenarvan was even ongevoelig voor blaam als voor lof: hij deed zijn pligt, en bekommerde zich weinig om het overige.
Den 24sten Augustus verlieten Glenarvan, lady Helena, de majoor Mac Nabbs, Mary en Robert Grant, Olbinett, de hofmeester van het jagt en zijn vrouw, jufvrouw Olbinett, die in dienst was van lady Glenarvan, Malcolm-Castle, na een roerend afscheid van de huisbedienden te hebben genomen.
Eenige uren later waren zij aan boord.
De inwoners van Glasgow begroetten met ingenomenheid en bewondering lady Helena, de jonge en moedige vrouw, die vrijwillig afstand deed van de rustige genoegens van een weelderig leven en de schipbreukelingen te hulp snelde.
De vertrekken van lord Glenarvan en zijn vrouw besloegen het geheele achterschip der _Duncan_; zij bestonden uit twee slaapkamers, een salon en twee kleedkamers; eindelijk was er een algemeene kamer, omringd door zes hutten, waarvan vijf bewoond werden door Mary en Robert Grant, Olbinett en zijn vrouw, en den majoor Mac Nabbs.
De hutten van John Mangles en Tom Austin kwamen op het dek uit.
De bemanning was tusschendeks gehuisvest, en zeer op haar gemak; want het jagt had geen andere lading dan de kolen, de levensmiddelen en de wapenen.
Het had dus John Mangles niet aan plaats ontbroken voor de inwendige inrigting, en hij had er een goed gebruik van gemaakt.
De _Duncan_ zou in den nacht van den 24sten op den 25sten Augustus vertrekken; want des morgens ten drie ure begon de eb.
Maar vooraf waren de inwoners van Glasgow getuigen van een aandoenlijke plegtigheid.
Des avonds ten acht ure verlieten lord Glenarvan en zijn gasten, de geheele bemanning van de stokers af tot den kapitein toe, allen die deel zouden nemen aan de menschlievende onderneming, het jagt en gingen naar Sint-Mungo, de oude hoofdkerk van Glasgow.
Die oude kerk, welke ongeschonden was gebleven bij de verwoestingen door de hervorming aangerigt, en die zoo heerlijk door Walter Scott is beschreven, ontving onder haar zware gewelven de passagiers en de matrozen der _Duncan_.
Een ontelbare menigte volgde hen.
In het groote middelschip, dat door zijn menigte graftomben wel een kerkhof gelijkt, smeekte de eerwaarde Morton den zegen des Hemels af en beval hij den togt in de hoede der Voorzienigheid aan.
Een oogenblik hoorde men de stem van Mary Grant in het oude kerkgebouw.
Het meisje bad voor hare weldoeners en stortte voor Gods aangezigt de zachte tranen der dankbaarheid.
Vervolgens ging de menigte diep bewogen uiteen.
Ten elf ure was ieder aan boord.
John Mangles en de bemanning hielden zich met de laatste toebereidselen bezig.
Te middernacht werden de vuren ontstoken; de kapitein gaf last om sterk te stoken, en weldra vermengden de zwarte rookwolken zich met den nachtelijken nevel.
De zeilen der _Duncan_ waren zorgvuldig onder het doek geborgen, dat ze tegen het vuil der kolen moest beschermen; want de wind woei uit het zuid-westen en kon de vaart van het schip niet begunstigen.
Ten twee ure begon de _Duncan_ te beven onder de schudding der stoomketels; de luchtdigtheidsmeter wees een drukking van vier dampkringen aan; de oververhitte stoom ontsnapte fluitend door de veiligheidskleppen; de zee was stil; het was reeds genoeg dag om het naauwe vaarwater der Clyde te onderscheiden tusschen de staken en "biggings"; de kustlichten verbleekten allengs voor de rijzende zon.
Niets verhinderde meer het vertrek.
John Mangles liet lord Glenarvan waarschuwen, die terstond op het dek kwam.
Weldra kwam de eb opzetten; de _Duncan_ liet een schel gefluit hooren, gooide de meertouwen los, en maakte zich vrij van de omliggende vaartuigen; de schroef kwam in beweging en stuurde het jagt in het vaarwater der rivier.
John had geen loods aan boord genomen; hij kende al de gevaarlijke punten der Clyde, en geen loods zou zijn schip beter bestuurd hebben.
Het jagt luisterde naar zijn wenken; met de regterhand gaf hij bevelen aan de machine, met de linker, aan het roer, alles stil en bedaard.
Weldra werden de laatste fabrieken aan den oever door villa's vervangen, die hier en daar op de heuvels langs de rivier verrezen, en het gedruisch der stad stierf in de verte weg.
Een uur later stoomde de _Duncan_ tusschen de rotsen van Dumbarton door; twee uren later was zij in de ruime golf der Clyde; des morgens ten zes ure voer zij langs de zoutputten van Cantyre, verliet het Noorderkanaal en kwam in volle zee.
VI.
De passagier van de hut numero 6.
Gedurende den eersten dag der reis stond er nog al deining, en de wind wakkerde tegen den avond aan; de _Duncan_ slingerde vreeselijk; de dames kwamen dan ook niet op de kampanje; zij bleven in haar hutten te bed liggen, en deden er wel aan.
Maar des anderen daags keerde de wind; kapitein John zette de fok, de bezaan en het voormarszeil bij, waardoor op de _Duncan_, die nu vaster lag, het slingeren en stampen minder merkbaar werd.
Lady Helena en Mary Grant konden nu reeds bij het krieken van den dag lord Glenarvan, den majoor en den kapitein op het dek opzoeken.
De opgaande zon leverde een prachtig gezigt op.
De fakkel van den dag, gelijk aan een op de manier van Ruolz vergulde metalen schijf, verrees uit den oceaan als uit een onmetelijk galvanisch bad.
De _Duncan_ scheen zich in het midden van een heerlijken stralengloed te bevinden, en men zou waarlijk gezegd hebben, dat haar zeilen opzwollen onder de werking der zonnestralen.
In de diepste stilte zagen de passagiers van het jagt deze verschijning van het flonkerende hemelligchaam aan.
"Welk een heerlijk schouwspel!" zeide eindelijk Helena.
"Het voorspelt een schoonen dag.
Ik hoop, dat de wind gunstig blijven en de vaart der _Duncan_ niet vertragen zal."
"Wij kunnen geen beteren wenschen, lieve Helena!" antwoordde lord Glenarvan, "en wij hebben geen reden om over dit begin onzer reis te klagen."
"Zal de togt lang duren, lieve Edward?"
"Dat zal kapitein John ons wel kunnen zeggen," sprak lord Glenarvan.
"Vorderen wij goed?
Zijt gij tevreden over uw schip, John?"
"Zeer tevreden, Uwe Edelheid!" antwoordde John; "het is een uitmuntend vaartuig, en het doet een zeeman goed het onder zijn voeten te voelen.
Nooit waren de romp en de machine van eenig vaartuig beter met elkaar in verband; gij ziet ook, hoe effen het zog van het jagt is en hoe gemakkelijk het de golven klieft.
Wij vorderen zeventien mijlen in een uur!
Als deze snelheid zoo blijft, passeeren wij binnen tien dagen de linie, en zullen wij, eer wij vijf weken verder zijn, kaap Hoorn omgezeild hebben."
"Hoort gij het, Mary! eer wij vijf weken verder zijn!" hernam lady Helena.
"Ja, mevrouw!" antwoordde het meisje, "ik hoor het, en mijn hart heeft geklopt bij dat gezegde van den kapitein."
"Kunt gij nog al tegen de zee, miss Mary?" vroeg lord Glenarvan.
"Vrij wel, mylord! ik heb er niet veel hinder van.
Overigens zal ik er spoedig aan gewennen."
"En de jonge Robert?"
"O!
Robert!" antwoordde John Mangles, "als hij niet bij de machine is, dan zit hij op den kloot van den mast.
Dat is eerst een jongen, die om geen zeeziekte geeft.
Ziet maar eens!"
Op een gebaar van den kapitein wendden allen de oogen naar den fokkemast, en zagen daar Robert hangen aan de toppenanten van het klein voorboven bramzeil, wel honderd voet boven het dek.
Mary kon een angstig gebaar niet weerhouden.
"O! wees maar gerust, miss!" zeide John Mangles, "ik sta voor hem in en beloof u kapitein Grant spoedig een wakkeren knaap te zullen voorstellen; want wij zullen den waardigen kapitein terugvinden!"
"Dat geve de Hemel, mijnheer John!" antwoordde het meisje.
"Lief kind!" hernam lord Glenarvan, "ik merk in dit alles den vinger Gods op, en dat moet ons goede hoop geven.
Wij gaan niet, wij worden gezonden.
Wij zoeken niet, wij worden geleid.
En sla dan eens even het oog op al die moedige mannen in dienst van zulk eene schoone zaak.
Wij zullen niet alleen in onze onderneming slagen, maar haar zelfs zonder moeite volbrengen.
Ik heb lady Helena een pleizierreisje beloofd, en ik zou mij zeer bedriegen, als ik mijn woord niet hield."
"Gij zijt een allerbeste man, Edward!" zeide lady Glenarvan.
"Volstrekt niet; maar ik heb de allerbeste bemanning op het allerbeste schip.
Bewondert gij onze _Duncan_ ook niet, miss Mary?"
"Zeker, mylord!" antwoordde het meisje, "ik bewonder haar, en wel als een deskundige."
"Zoo, inderdaad!"
"Als een klein kind speelde ik op de schepen mijns vaders, hij had mij voor de zeedienst moeten opleiden, en in geval van nood zou ik misschien niet verlegen staan om een rif in te steken of een seising te draaijen."
"Wat gij zegt, miss!" riep John Mangles.
"Nu gij zoo spreekt," hernam lord Glenarvan, "zult gij wel bevriend worden met kapitein John; want hij kan maar niet toegeven, dat er een schooner beroep is dan dat van zeeman, zelfs niet voor een vrouw!
Is het niet waar, John?"
"Zonder twijfel, Uwe Edelheid!" antwoordde de jonge kapitein, "en toch beken ik, dat miss Grant beter op haar plaats is op de kampanje dan in den mast om de zeilen te bergen; maar ik ben niettemin zeer gevleid door haar gezegde."
"En vooral wanneer zij de _Duncan_ bewondert," hervatte Glenarvan.
"Die het ten volle verdient," antwoordde John. "Gij zijt zoo trotsch op uw jagt," zeide lady Helena, "dat ik waarlijk lust krijg om het eens tot het onderste scheepsruim toe te bezigtigen en te zien, hoe onze wakkere matrozen tusschendeks gehuisvest zijn."
"Heel goed," antwoordde John; "zij zijn daar als het ware te huis."
"En zij zijn inderdaad te huis, lieve Helena!" antwoordde lord Glenarvan.
"Dit jagt is een gedeelte van ons oud Caledonië!
Het is een losgerukt stuk van het graafschap Dumbarton, dat door een bijzondere gunst blijft drijven, zoodat wij ons land niet verlaten hebben!
De _Duncan_ is het kasteel Malcolm, en de oceaan is het meer Lomond."
"Als dat zoo is, lieve Edward! houd dan de eer van uw kasteel op," antwoordde lady Helena.
"Ik ben tot uw dienst, mevrouw!" zeide Glenarvan; "maar sta mij toe, dat ik vooraf Olbinett ga waarschuwen."
De hofmeester van het jagt was bij uitstek voor zijn betrekking geschikt, en zulk een man van gewigt, dat hij, hoewel een Schot, verdiend zou hebben een Franschman te zijn; overigens iemand die zijn post met ijver en overleg vervulde.
Hij wachtte de bevelen van zijn heer af.
"Olbinett! wij gaan vóór het ontbijt een wandeling doen," zeide Glenarvan, alsof er sprake was van een uitstapje naar Tarbet of het meer Katrine. "Ik hoop, dat de tafel gereed zal zijn, als wij terugkomen."
Olbinett maakte een deftige buiging.
"Gaat gij mede, majoor?" vroeg lady Helena.
"Als gij het beveelt," antwoordde Mac Nabbs.
"O!" zeide lord Glenarvan, "de majoor is verdiept in het rooken van zijn sigaar; stoor hem daarin niet, want ik zeg u, hij is een stout rooker, miss Mary!
Hij rookt altijd, zelfs als hij slaapt."
De majoor maakte een toestemmende beweging, en lord Glenarvan en zijn gasten gingen naar het tusschendek.
Toen Mac Nabbs alleen gebleven was, praatte hij ouder gewoonte in zich zelven, maar zonder zich ooit tegen te spreken, terwijl hij zich in nog digter rookwolken hulde; hij bleef stokstijf staan en keek op het achterschip naar het zog van het jagt.
Na zoo eenige minuten uitgezien te hebben, keerde hij zich om en zag nu een ander persoon voor zich staan.
Als iets zijne verbazing had kunnen opwekken, dan zou de majoor zeker over deze ontmoeting verwonderd geweest zijn; want die passagier was hem geheel onbekend.
Die groote, dorre en magere man was misschien veertig jaren oud; hij geleek op een langen spijker met een grooten kop; zijn hoofd was breed en forsch, zijn voorhoofd hoog en schrander, zijn kin spits, zijn mond groot, zijn neus sterk gebogen.
Zijne oogen waren verborgen achter een verbazend grooten ronden bril en zijn blik scheen die onvastheid te hebben, welke aan de nachtzienden eigen is.
Verstand en opgeruimdheid stonden op zijn gelaat te lezen; hij had geenszins dat terugstootend voorkomen van die deftige personen, die uit beginsel nooit lagchen, en die hun onbeduidendheid onder een ernstig masker verbergen.
Verre van daar.
De zorgeloosheid en de beminnelijke eenvoudigheid van dien onbekende bewezen duidelijk, dat hij gewoon was menschen en zaken van den besten kant te bezien.
Maar eer hij nog gesproken had, gevoelde men, dat hij een prater en vooral zeer afgetrokken was, zooals degenen, die het voorwerp niet zien, dat zij beschouwen, en die de woorden niet verstaan, die zij hooren.
Hij droeg een reispet, sterke gele laarsjes en lederen slopkousen, verder een kastanjebruine fluweelen broek en een jasje van dezelfde stof, waarvan de ontelbare zakken opgepropt vol schenen te zijn met aanteekenboekjes, zakboekjes, schrijfboekjes, brievetasschen en duizend andere voorwerpen, die even lastig als nutteloos waren, zonder nog te spreken van een kijker, dien hij aan een riem droeg.
De rusteloosheid van dien onbekende stak sterk af bij de kalmte van den majoor; hij liep om Mac Nabbs heen en zag hem vragend aan, zonder dat deze moeite deed om te weten te komen van waar hij kwam, waar hij heen ging, waarom hij aan boord van de _Duncan_ was.
Toen die raadselachtige persoon zag, dat al zijn pogingen verijdeld werden door de onverschilligheid van den majoor, nam hij zijn kijker, die wel vier voet lang was, en onbewegelijk, met de beenen wijd van elkander gaande staan, zoodat hij wel een wegwijzer op den grooten weg geleek, rigtte hij het werktuig op de lijn, waar lucht en water ineenliepen; na zoo vijf minuten gekeken te hebben, liet hij den kijker zakken en hem op het dek nederzettende, ging hij er op leunen, alsof het een wandelstok was; maar dadelijk schoof de kijker toe, en de nieuwe passagier, die zoo plotseling zijn steunpunt kwijt raakte, viel bijna zoo lang als hij was aan den voet van den bezaansmast.
Ieder ander in de plaats van den majoor zou althans geglimlacht hebben.
Maar de majoor vertrok geen spier van zijn gelaat.
Nu kwam de onbekende op eens tot een besluit.
"Hofmeester!" riep hij met een tongval, die duidelijk den vreemdeling verried.
Hij wachtte; maar te vergeefs: er verscheen niemand.
"Hofmeester!" riep hij nog eens, maar nu wat luider.
Olbinett, die zich naar de keuken onder de voorplecht begaf, ging juist voorbij.
Men kan denken, hoe verwonderd hij was, toen hij zich zoo hoorde aanspreken door dien langen man, dien hij niet kende!
"Wat is dat voor iemand?" zeide hij bij zich zelven.
"Een vriend van lord Glenarvan? Dat is onmogelijk."
Hij klom toch op de kampanje en naderde den vreemdeling. "Zijt gij de hofmeester?" vroeg deze hem.
"Ja, mijnheer!" antwoordde Olbinett; "maar ik heb de eer niet...."
"Ik ben de passagier uit de hut numero 6."
"Numero 6?" herhaalde de hofmeester.
"Zeker.
En gij heet?..."
"Olbinett."
"Welnu, Olbinett! mijn vriend!" antwoordde de passagier uit de hut numero 6, "ik moet om mijn ontbijt denken, en wat gaauw ook.
In geen zes en dertig uren heb ik iets gegeten, of liever, ik heb zes en dertig uren achtereen geslapen, hetgeen wel te vergeven is aan iemand, die zonder op te houden van Parijs naar Glasgow gereisd is.
Wees zoo goed mij te zeggen, hoe laat men hier ontbijt."
"Ten negen ure," antwoordde Olbinett werktuigelijk.
De vreemdeling wilde op zijn horlogie zien, maar daarmede ging heel wat tijd weg, daar hij het eerst in zijn negenden zak vond.
"Goed," zeide hij. "Het is nog geen acht ure.
Kom aan, Olbinett! geef mij dan intusschen een beschuit en een glas Xeres-wijn; want ik sterf van den honger."
Olbinett begreep er niets van; bovendien praatte de onbekende maar onophoudelijk door en sprong met buitengemeene radheid van het eene onderwerp op het andere.
"En waar is de kapitein?" vroeg hij.
"Is de kapitein nog niet bij de hand!
En de eerste stuurman? wat doet de eerste stuurman?
Slaapt hij ook nog?
Het is mooi weer en de wind gelukkig goed, en het schip gaat van zelf...."
Terwijl hij zoo sprak, verscheen John Mangles aan den trap van de kampanje.
"Daar is de kapitein," zeide Olbinett.
"Het doet mij groot genoegen kennis met u te mogen maken, kapitein Burton!" riep de onbekende.
Als er ooit iemand verwonderd stond te kijken, dan was het zeker John Mangles, niet minder, omdat hij zich "kapitein Burton" hoorde noemen, dan omdat hij dien vreemdeling op zijn schip zag.
De ander babbelde maar voort.
"Veroorloof mij uwe hand te drukken," zeide hij. "Dat ik het eergisteren avond niet gedaan heb, komt, omdat ik op het oogenblik van het vertrek niemand wilde hinderen.
Maar nu, kapitein! ben ik waarlijk blij kennis met u te maken."
John Mangles zette groote oogen op, en zag nu eens Olbinett en dan weder den onbekende aan.
"Nu is de voorstelling afgeloopen, waarde kapitein!" hernam hij, en zijn wij oude vrienden.
Laten wij nu zamen wat praten, en zeg mij eens of gij in uw schik zijt met de _Scotia_?"
"Wat bedoelt gij met de _Scotia_?" zeide John Mangles eindelijk.
"Wel de _Scotia_, waarop wij thans zijn, een goed vaartuig, welks voortreffelijkheid men niet minder roemt dan het karakter van zijn gezagvoerder, den braven kapitein Burton.
Zijt gij misschien verwant aan den grooten afrikaanschen reiziger van dien naam, een moedig man.
Als dat zoo is, maak ik u mijn compliment!"
"Mijnheer!" hernam John Mangles, "ik ben evenmin een bloedverwant van den reiziger Burton, als ik kapitein Burton zelf ben."
"Zoo!" zeide de onbekende, "spreek ik dan op dit oogenblik met den eersten stuurman der _Scotia_, den heer Burdness?"
"De heer Burdness," antwoordde John Mangles, die de waarheid begon te vermoeden, en niet wist of hij met een gek of met een losbol te doen had. Hij wilde juist een kort en bondig antwoord geven, toen lord Glenarvan, zijn vrouw en miss Grant weder op het dek kwamen.
Zoodra de vreemdeling hen bemerkte, riep hij uit:
"Ha! passagiers! dames!
Dat treft goed.
Ik hoop, dat gij mij zult voorstellen, mijnheer Burdness!"
En met de grootste ongedwongenheid nader tredende, zonder de tusschenkomst van John Mangles af te wachten, sprak hij miss Grant aan als "mevrouw", lady Helena als "miss" en noemde hij lord Glenarvan "mijnheer."
"Lord Glenarvan," zeide John Mangles.
"Mylord!" hernam nu de onbekende, "vergeef mij, dat ik mij zelven zoo voorstel; maar op zee kan men alle vormen zoo niet in acht nemen; ik hoop, dat wij spoedig kennis zullen maken, en dat door het bijzijn dezer dames de reis met de _Scotia_ evenzeer verkort als veraangenaamd zal worden."
Lady Helena en miss Grant wisten niet, wat zij zeggen moesten.
Zij begrepen niets van de tegenwoordigheid van dien indringer op de kampanje der _Duncan_.
"Met wien heb ik de eer te spreken, mijnheer?" vroeg eindelijk lord Glenarvan.
"Met Jacques-Eliacin-François-Marie Paganel, secretaris van het aardrijkskundig genootschap te Parijs, correspondeerend lid der genootschappen te Berlijn, Bombay, Darmstadt, Leipzig, Londen, Petersburg en New-York, honorair lid van het koninklijk instituut voor de land- en volkenkunde van Oost-Indië, die, na twintig jaren doorgebragt te hebben met de aardrijkskunde in zijn studeerkamer te beoefenen, nu tot de strijdende wetenschap overgaat en zich naar Indië begeeft om verband te brengen in den arbeid der groote reizigers."
VII.
Waar Jacques Paganel van daan komt en waar hij heen gaat.
De secretaris van het aardrijkskundig genootschap was zeker een beminnelijk man, want hij zeide dat alles met veel zwier.
Lord Glenarvan wist nu ook zeer goed, met wien hij sprak; de naam en de verdienste van Jacques Paganel waren hem volkomen bekend; zijn aardrijkskundige werken, zijn verslagen over de jongste ontdekkingen, zijn briefwisseling met de geheele wereld, maakten hem tot een van de beroemdste geleerden van Frankrijk.
Glenarvan stak dan ook zeer hartelijk zijn hand toe aan zijn onverwachten gast.
"Nu de voorstelling afgeloopen is," voegde hij er bij, "wilt gij mij zeker wel veroorlooven u een vraag te doen, mijnheer Paganel?"
"Wel twintig, mylord!" antwoordde Jacques Paganel; "het zal mij altijd een groot genoegen zijn om met u te spreken."
"Eergisteren avond zijt gij aan boord van dit schip gekomen?"
"Ja, mylord! eergisteren avond ten acht ure.
Bij het verlaten van den caledonischen spoorweg ben ik in een huurrijtuig gestapt, en uit het rijtuig op de _Scotia_, waarop ik uit Parijs de hut numero 6 voor mij besproken had.
Het was donker. Ik zag niemand aan boord.
Vermoeid van een reis van dertig uren, en wetende, dat het beste middel om niet zeeziek te worden is om terstond naar bed te gaan en zijn kooi gedurende de eerste dagen der reis niet te verlaten, ben ik onmiddellijk gaan liggen en heb, gij moogt het vrij gelooven, zes en dertig uren achtereen heerlijk geslapen."
De toehoorders van Jacques Paganel wisten nu, wat zij van zijn tegenwoordigheid aan boord denken moesten; de fransche reiziger was bij vergissing op het schip gekomen, terwijl de bemanning de plegtigheid in de Sint-Mungo kerk bijwoonde.
Alles was nu opgehelderd; maar wat zou de geleerde aardrijkskundige wel zeggen, wanneer hij den naam en de bestemming van het vaartuig, waarop hij zich bevond, vernam?
"Dan hebt gij Calcutta tot het uitgangspunt uwer reizen gekozen, mijnheer Paganel?" vroeg Glenarvan.
"Ja, mylord!
Indië te zien is levenslang mijn vurigste wensch geweest. Eindelijk zal mijn schoonste droom verwezenlijkt worden in het vaderland der olifanten en der Thuggs."
"Dan zal het u zeker niet onverschillig zijn, mijnheer Paganel! of gij een ander land bezoekt?"
"In het geheel niet, mylord! het zou mij zelfs hoogst onaangenaam zijn; want ik heb brieven van aanbeveling voor lord Sommerset, den gouverneur-generaal van engelsch Indië, en een zending van het aardrijkskundig genootschap, die ik gaarne zou vervullen."
"Zoo! hebt gij een zending?"
"Ja! Ik moet een nuttige en belangrijke reis ondernemen, waarvan mijn geleerde vriend en ambtgenoot, de heer Vivien de Saint-Martin, het plan heeft ontworpen.
Ik moet namelijk het spoor volgen der gebroeders Schlagintweit, van kolonel Waugh, van Webb, van Hodgson, van de zendelingen Huc en Gabet, van Moorcroft, van Jules Remy, en van zooveel andere vermaarde reizigers.
Ik hoop te slagen in hetgeen den zendeling Krick in 1846 helaas mislukt is, met een woord, den loop van den Yarou-Dzangbo-Tchou op te sporen, die Thibet over een lengte van 270 uren gaans, langs den noordelijken voet van het Himmelaya-gebergte, bespoelt, en te onderzoeken of deze rivier zich niet in het noordoosten van Assam met de Bramapoetra vereenigt.
De gouden medaille, mylord! is uitgeloofd voor den reiziger, wien het mag gelukken om een der gewigtigste vraagstukken van de aardrijkskunde van Oost-Indië op te lossen."
Paganel was vol vuur.
Hij sprak met de grootste geestdrift.
Hij liet zich mededragen op de snelle wieken der verbeelding.
Het zou even onmogelijk geweest zijn om hem te stuiten als men dit den Rijn te Schaffhausen doen kan.
"Mijnheer Jacques Paganel!" zeide lord Glenarvan na een oogenblik stilte, "dat is zeker een schoone reis en waarvoor de wetenschap u zeer dankbaar zal zijn; maar ik wil u niet langer in de dwaling laten, en voorloopig althans moet gij afzien van het genoegen om Indië te bezoeken."
"Er van afzien!
En waarom?"
"Omdat gij den rug toekeert aan dat schiereiland."
"Hoe! kapitein Burton...."
"Ik ben kapitein Burton niet," antwoordde John Mangles.
"Maar de _Scotia_?"
"Dit schip is de _Scotia_ niet!"
Het is onmogelijk om de verbazing van Paganel te beschrijven.
Hij zag beurtelings lord Glenarvan, die even ernstig bleef, lady Helena en miss Grant, wier trekken medelijden en leedwezen uitdrukten, John Mangles, die glimlachte, en den majoor, die zich niet verroerde, aan; daarna riep hij, de schouders ophalende en zijn bril van het voorhoofd voor zijn oogen plaatsende:
"Welk een scherts!"
Maar nu viel zijn oog op het stuurrad, waarop dit opschrift stond:
DUNCAN GLASGOW
"De _Duncan_! de _Duncan_!" riep hij wanhopend uit.
Daarop tuimelde hij den trap van de kampanje af en stormde zijn hut binnen.
Zoodra de arme geleerde verdwenen was, kon niemand aan boord, uitgenomen de majoor, zich langer goed houden, en zelfs de matrozen schaterden van lagchen.
Zich in den spoorweg vergissen!
Dat kan!
Den trein van Edinburg voor dien van Dumbarton aanzien! Dat kan er ook nog door!
Maar zich te vergissen in het schip en naar Chili te zeilen, wanneer men naar Indië gaan wil, dat is wel een bewijs van verregaande verstrooidheid.
"Zoo iets verwondert mij echter volstrekt niet in Jacques Paganel," zeide Glenarvan, "hij is bekend voor zulke ongelukken.
Eens heeft hij een beroemde kaart van Amerika uitgegeven, waar hij Japan op geplaatst heeft.
Dat neemt echter niet weg, dat hij een groot geleerde en een der beste aardrijkskundigen van Frankrijk is."
"Maar wat moeten wij met dien armen man aanvangen?" vroeg lady Helena.
"Wij kunnen hem toch niet medenemen naar Patagonië."
"Waarom niet?" antwoordde Mac Nabbs heel deftig, "wij zijn niet verantwoordelijk voor zijn verstrooidheid.
Vooronderstel dat hij op een spoortrein zat, zou hij dien laten stilstaan?"
"Neen! maar hij zou aan het eerste station afstappen," hernam lady Helena.
"Welnu," zeide Glenarvan, "dat kan hij des verkiezende doen in de eerste haven, die wij aandoen."
Juist kwam Paganel verdrietig en beschaamd op de kampanje terug, na zich verzekerd te hebben, dat zijn goed aan boord was.
Onophoudelijk herhaalde hij die ongelukkige woorden: de _Duncan_! de _Duncan_!
Het scheen, dat hij geen andere meer kon vinden.
Hij liep heen en weer, onderzocht de tuigaadje van het jagt, en ondervroeg den zwijgenden gezigteinder der volle zee.
Eindelijk kwam hij bij lord Glenarvan terug en zeide:
"En die _Duncan_ gaat?..."
"Naar Amerika, mijnheer Paganel!"
"En meer bepaald?..."
"Naar Concepcion."
"Naar Chili!
Naar Chili!" riep de ongelukkige aardrijkskundige.
"En mijn zending naar Oost-Indië!
Maar wat zal de heer de Quatrefages, de president der hoofd-commissie, wel zeggen!
En de heer d'Avezac!
En de heer Cortambert!
En de heer Vivien de Saint-Martin!
Zal ik ooit weder de vergaderingen van het genootschap durven bijwonen!"
"Komaan, mijnheer Paganel!" antwoordde Glenarvan, "wanhoop maar niet.
Alles kan nog te regt komen, en gij zult een betrekkelijk onbeteekenend oponthoud ondervonden hebben.
De Yarou-Dzangbo-Tchou zal in het gebergte van Thibet wel op u blijven wachten.
Wij loopen weldra te Madera binnen, en daar zult gij wel een schip vinden, dat u naar Europa terugbrengt."
"Ik dank u, mylord! ik zal mij wel moeten onderwerpen.
Maar men mag zeggen, dat het een vreemd geval is, en ik ben de eenige, wien ooit zoo iets overkomt.
En mijn hut, die aan boord der _Scotia_ besteld is."
"O, ik raad u om voorloopig niet meer aan de _Scotia_ te denken."
"Maar," zeide Paganel, nadat hij het vaartuig op nieuw bezien had, "is de _Duncan_ geen pleizierjagt?"
"Ja, mijnheer!" antwoordde John Mangles, "en zij is het eigendom van Zijn Edelheid lord Glenarvan."
"Die u verzoekt om een ruim gebruik van zijn gastvrijheid te maken," zeide Glenarvan.
"Duizendmaal dank, mylord!" antwoordde Paganel; "ik ben waarlijk getroffen door uw heuschheid; maar veroorloof mij een kleine opmerking: Indië is een schoon land; het levert voor de reizigers vreemde bijzonderheden op; deze dames zijn er zeker onbekend mede....
Welnu! de stuurman behoeft maar even het rad om te draaijen, en het jagt de _Duncan_ zou even gemakkelijk naar Calcutta als naar Concepcion stevenen; en daar het toch maar een pleizierreisje is...."
Het hoofdschudden, waarmede het voorstel van Paganel ontvangen werd, liet hem niet toe om voort te gaan.
Hij bleef eensklaps steken.
"Mijnheer Paganel!" zeide nu lady Helena, "ware het slechts een pleizierreisje, dan zou ik u antwoorden: Wij gaan gezamenlijk naar de Oost, en lord Glenarvan zou het stellig goed vinden.
Maar de _Duncan_ gaat schipbreukelingen opzoeken, die op de kusten van Patagonië geworpen zijn, en kan zulk een menschlievende bestemming niet veranderen...."
Weldra was de fransche reiziger met de geheele zaak bekend; hij vernam, niet zonder aandoening, de zonderlinge wijze, waarop de documenten gevonden waren, de geschiedenis van kapitein Grant en het edelmoedige voorstel van lady Helena.
"Sta mij toe, mevrouw!" zeide hij, "om uw gedrag bij deze gelegenheid te bewonderen, en wel zonder eenig voorbehoud.
Laat uw jagt zijn weg vervolgen; het zou mij spijten, als het om mijnentwil een dag verloor."
"Wilt gij ons dan helpen bij onze nasporingen?" vroeg lady Helena.
"Dat is onmogelijk, mevrouw! ik moet mijn zending volbrengen.
Ik zal in de eerste haven de beste aan land gaan...."
"Te Madera dus," zeide John Mangles.
"Te Madera, het zij zoo.
Daar ben ik maar honderd tachtig mijlen van Lissabon af, en zal er scheepsgelegenheid afwachten."
"Welnu, mijnheer Paganel!" zeide Glenarvan, "uw wensch zal vervuld worden, en ik voor mij ben verheugd, dat ik u voor eenige dagen een verblijf hier aan boord mag aanbieden.
Als gij u maar niet te sterk in ons gezelschap verveelt!"
"O, mylord!" riep de geleerde, "ik mag nog blijde zijn, dat ik mij op zulk een aangename wijze vergist heb!
Niettemin is het een zeer belagchelijke toestand, als men op reis gaat naar Indië en men naar Amerika onder zeil is!"
In weerwil van die droevige opmerking schikte Paganel zich in een oponthoud, dat hij toch niet kon voorkomen.
Hij toonde zich beminnelijk, vrolijk en zelfs verstrooid; hij betooverde de dames door zijn opgeruimdheid, en de dag was nog niet ten einde of hij was met allen bevriend; op zijn verzoek werd het bekende document aan hem medegedeeld.
Hij overwoog het lang en zorgvuldig, en tot in de geringste bijzonderheden.
Het kwam hem ook voor, dat er geen andere verklaring mogelijk was.
Mary Grant en haar broeder boezemden hem de levendigste belangstelling in.
Hij sprak hun goeden moed in.
De eigenaardige wijze, waarop hij de gebeurtenissen beschouwde, en de ontwijfelbare goede uitslag, dien hij de _Duncan_ voorspelde, deden het meisje onwillekeurig glimlagchen.
En had zijn zending het niet belet, dan zou hij deel genomen hebben aan het opsporen van kapitein Grant!
Maar toen hij hoorde, dat lady Helena een dochter was van William Tuffnel, kwam er geen einde aan zijn uitroepen van bewondering.
Hij had haar vader gekend.
Wat was hij een stout geleerde!
Wat al brieven hadden zij gewisseld, toen William Tuffnel correspondeerend lid van het genootschap was!
Hij en niemand anders had hem aan den heer Malte-Brun voorgesteld!
Hoe toevallig en hoe genoegelijk, dat hij met de dochter van William Tuffnel mogt reizen!
Ten slotte vroeg hij aan Helena verlof om haar te omhelzen.
Lady Glenarvan stond het toe, hoewel het misschien een beetje "onbetamelijk" was.
VIII.
Een braaf man meer aan boord van de Duncan.
Intusschen liep het jagt, door den noordewind voortgedreven, snel naar de linie.
Den 30sten Augustus kreeg men de groep van Madera in het gezigt.
Getrouw aan zijn belofte bood Glenarvan zijn nieuwen gast aan om binnen te loopen en hem aan wal te zetten.
"Waarde lord!" antwoordde Paganel, "ik wil eens rondborstig met u spreken.
Waart gij, vóór mijn komst aan boord, voornemens om Madera aan te doen?"
"Neen!" zeide Glenarvan.
"Welnu! vergun mij dan, dat ik mijn voordeel doe met de gevolgen mijner ongelukkige verstrooidheid.
Het eiland Madera is reeds te bekend.
Het levert niets belangrijks meer voor een aardrijkskundige op.
Men heeft over die groep reeds al het mogelijke gezegd en geschreven, bovendien is de druiventeelt deerlijk in verval.
Verbeeld u, er zijn geen wijngaarden meer op Madera!
De wijnoogst, die in 1813 twee en twintig duizend pijpen opleverde, is in 1845 gedaald tot twee duizend zes honderd negen en zestig. Tegenwoordig is de opbrengst slechts vijf honderd!
Het is een droevig schouwspel.
Als gij er dus niets tegen hebt om de Kanarische eilanden aan te doen!..."
"Och neen!" antwoordde Glenarvan.
"Dat is niet uit onzen weg."
"Ik weet het, waarde lord!
Op de Kanarische eilanden, ziet gij, zijn drie groepen te onderzoeken, gezwegen nog van de piek van Teneriffe, die ik altijd gehoopt heb te zien.
De gelegenheid doet zich nu op.
Ik maak er gebruik van, en in afwachting van een schip, dat mij naar Europa terugbrengt, zal ik dien vermaarden berg beklimmen."
"Zooals gij wilt, geachte Paganel!" antwoordde lord Glenarvan, die niet nalaten kon even te glimlagchen. En hij had regt om te glimlagchen.
De Kanarische eilanden liggen niet ver van Madera. Slechts twee honderd vijftig mijlen liggen tusschen de beide groepen, en die afstand beteekende niet veel voor zulk een goed zeiler als de _Duncan_.
Den 31sten Augustus, des namiddags ten twee ure, wandelden John Mangles en Paganel op de kampanje.
De Franschman bestormde zijn makker met vragen over Chili; eensklaps viel de kapitein hem in de rede, en zeide, terwijl hij in het zuiden een stip aan den gezigteinder aanwees:
"Mijnheer Paganel?"
"Waarde kapitein!" antwoordde de geleerde.
"Zie eens dezen kant uit.
Bespeurt gij niets?..."
"Niets."
"Gij ziet een verkeerden kant uit.
Gij moet niet naar den gezigteinder zien, maar daarboven, in de wolken."
"In de wolken?
Of ik al zoek...."
"Zie maar langs de buitenste punt van den boegspriet."
"Ik zie niets."
"Omdat gij niet zien wilt.
In allen gevalle, gij begrijpt mij, en hoewel wij er nog veertig mijlen van af zijn, is de piek van Teneriffe duidelijk zigtbaar boven den gezigteinder."
Of nu Paganel zien wilde of niet, moest hij het toch eenige uren later wel toegeven, als hij zich ten minste niet voor blind wilde uitgeven.
"Ziet gij ze eindelijk?" vroeg hem John Mangles.
"Ja, ja! heel goed!" antwoordde Paganel. "En is dat nu," voegde hij er op een toon van minachting bij, "is dat nu die beroemde piek van Teneriffe!"
"Dezelfde."
"Zij schijnt niet heel hoog te zijn."
"En toch is zij elf duizend voet boven den spiegel der zee verheven."
"Dan is de Mont-Blanc toch hooger."
"Dat kan wel zijn; maar als het op klimmen aankomt, zult gij haar misschien hoog genoeg vinden."
"O! welk nut zou er in steken om haar te beklimmen na Von Humboldt en Beauplan?
Een groot genie, die Von Humboldt!
Hij heeft dezen berg bestegen; hij heeft er een beschrijving van gegeven, die niets te wenschen overlaat; hij heeft zijn vijf gordels onderzocht: den gordel der wijnstokken, den gordel der laurierboomen, den gordel der pijnboomen, den gordel der alpenkruiden, en eindelijk den gordel der onvruchtbaarheid.
Hij heeft den voet gezet op het bovenste puntje der bergspits, waar niet eens ruimte genoeg was om te gaan zitten.
Van den top des bergs omvatte zijn blik een ruimte, gelijk aan het vierde gedeelte van Spanje.
Vervolgens heeft hij den vulkaan tot in zijn binnenste doorzocht en den bodem van den uitgebranden krater betreden.
Nu vraag ik maar, wat er na dien grooten man voor mij nog te doen is?"
"Gij hebt gelijk," antwoordde John Mangles, "de nalezing is zeer schraal.
Het is jammer; want gij zult u deerlijk vervelen, als gij in de haven van Teneriffe op een schip moet wachten.
Gij moet niet op verstrooijing rekenen."
"Behalve op mijn eigen verstrooidheid," zeide Paganel lagchende.
"Maar, waarde Mangles! leveren de Kaap-Verdische eilanden geen belangrijke ankerplaatsen op?"
"Wel zeker.
Niets is gemakkelijker dan te Villa da Praïa een schip te vinden."
"Om nog niet eens te spreken van een ander voordeel, dat ook niet te versmaden is," antwoordde Paganel, "namelijk, dat de Kaap-Verdische eilanden digt bij den Senegal liggen, waar ik landgenooten zal aantreffen.
Ik weet wel, dat men die groep niet zeer belangrijk, woest en ongezond noemt; maar in het oog van den aardrijkskundige is alles wetenswaardig.
Zien is ook een wetenschap.
Er zijn menschen, die niet kunnen zien, en die met evenveel verstand als een schaaldier rondreizen.
Maar gij moogt vrij gelooven, dat ik niet tot die soort behoor."
"Gij kunt doen, zooals gij verkiest, mijnheer Paganel!" antwoordde John Mangles; "ik ben zeker, dat de aardrijkskunde veel winnen zal bij uw verblijf op de Kaap-Verdische eilanden.
Wij moeten er toch binnenloopen om kolen in te nemen.
Uw ontscheping zal ons dus geen oponthoud veroorzaken."
Nu gaf de kapitein de noodige bevelen om bewesten de Kanarische eilanden te varen; de beroemde piek liet men aan bakboordszijde liggen, en haar snellen loop voortzettende sneed de _Duncan_ den 2den September, des morgens ten vijf ure, den kreeftskeerkring.
Nu begon het weder te veranderen.
Het was de vochtige en drukkende lucht van den regentijd, "le tempo das aguas", zooals de Spanjaarden zeggen; een jaargetijde, dat wel lastig is voor de reizigers, maar zeer welkom voor de bewoners der afrikaansche eilanden, die geen boomen en bij gevolg ook gebrek aan water hebben.
De holle zee verhinderde de passagiers om op het dek te komen; maar de gesprekken in de algemeene kamer waren er niet minder levendig om.
Den 3den September begon Paganel zijn goed bijeen te zoeken; want zijn ontscheping was op til.
De _Duncan_ manoeuvreerde tusschen de Kaap-Verdische eilanden; zij voer voorbij het Zout-eiland, een waren zandheuvel, onvruchtbaar en verlaten; na groote koraalbanken voorbij gestevend te zijn, had zij het eiland San Jago dwars van zich af, dat van het noorden naar het zuiden doorsneden wordt door een keten basaltbergen, die in twee hooge toppen uitloopen.
Vervolgens liep John Mangles de baai van Villa-Praïa in, en ankerde weldra voor de stad op acht vademen diepte.
Het was een verschrikkelijk weer en de branding was zeer hevig, hoewel de baai tegen den zeewind beschut was.
Het stortregende, zoodat men ter naauwernood de stad zien kon, die op een rijzende vlakte gebouwd is, die tegen drie honderd voet hooge vulkanische voorbergen leunt.
Het eiland leverde door die dikke gordijn van regen heen een akelig gezigt op.
Lady Helena kon haar plan om de stad te bezoeken niet volvoeren; het innemen van de kolen had met de grootste moeite plaats.
De passagiers der _Duncan_ moesten dus onder de kampanje blijven, terwijl lucht en zee haar water in een onuitsprekelijke verwarring met elkaar vermengden.
Het weder was natuurlijk het eenige onderwerp der gesprekken aan boord.
Ieder zeide er het zijne van, behalve de majoor, die met volkomene onverschilligheid zelfs een algemeenen zondvloed zou bijgewoond hebben.
Paganel liep het hoofd schuddende heen en weer. "Het wordt er om gedaan, geloof ik," zeide hij.
"Het is zeker" antwoordde Glenarvan, "dat de elementen zich tegen ons verklaren."
"Ik zal er mij toch niet aan storen."
"Gij kunt toch niet in zulk een regenbui aan land gaan," zeide lady Helena.
"Voor mij is het niets, mevrouw!
Ik ben alleen bang voor mijn bagage en mijn instrumenten.
Alles zal bedorven worden."
"Er is alleen maar gevaar bij het ontschepen," hernam Glenarvan.
"Eens te Villa-Praïa zijnde, kunt gij wel onder dak komen. De zindelijkheid laat zeker wel wat te wenschen over en het gezelschap van apen en zwijnen is juist niet bijzonder aangenaam.
Maar een reiziger moet daar niet op zien.
Bovendien moogt gij verwachten, dat gij binnen zeven of acht maanden wel een schip zult vinden, dat u naar Europa brengt."
"Zeven of acht maanden!" riep Paganel.
"Op zijn allerminst.
De Kaap-Verdische eilanden worden in den regentijd niet druk door schepen bezocht.
Maar gij zult uw tijd nuttig kunnen besteden.
Deze archipel is nog weinig bekend. Er is nog niet veel gedaan aan de plaatsbeschrijving, aan het onderzoek van het klimaat en de bewoners en aan de hoogtemeting."
"Gij zult den loop der stroomen kunnen nagaan," zeide lady Helena.
"Er zijn geen stroomen, mevrouw!" antwoordde Paganel.
"Van de rivieren dan!"
"Die zijn er evenmin."
"Van de beken dan?"
"Die zijn er ook niet."
"Goed!" sprak de majoor, "dan kunt gij de wouden doorkruisen."
"Om bosschen te maken, moeten er boomen zijn; maar die zijn er niet."
"Een mooi land!" riep de majoor.
"Troost u, waarde Paganel!" zeide nu Glenarvan, "de bergen blijven toch nog over."
"O! die zijn maar laag en leveren niets belangrijks op, mylord!
En bovendien, dat werk is reeds verrigt."
"Reeds verrigt!" zeide Glenarvan.
"Ja! zoo gaat het mij meestal.
Stond ik op de Kanarische eilanden voor het werk van Von Humboldt, hier heb ik een anderen voorganger gehad, den geoloog Charles Sainte-Claire-Deville!"
"Maar dat is onmogelijk!"
"En toch is het zoo," antwoordde Paganel op een verdrietigen toon.
"Deze geleerde was aan boord der oorlogskorvet _la Décidée_, toen zij de Kaap-Verdische eilanden aandeed; hij heeft den belangrijksten top der geheele groep, den vulkaan van het eiland Fogo, bezocht.
Wat blijft er nu voor mij over?"
"Maar dat is toch wat te zeggen," antwoordde lady Helena.
"Wat zult gij nu doen, mijnheer Paganel?"
Paganel zweeg eenige oogenblikken stil.
"Gij hadt zeker beter gedaan met te Madera aan land te gaan, al is er geen wijn meer!" hernam Glenarvan.
De geleerde secretaris van het aardrijkskundig genootschap zeide hier niets op.
"Ik zou maar wachten," zeide de majoor op een toon, alsof hij wilde zeggen: "ik zou niet wachten."
"Waarde Glenarvan!" hernam nu Paganel, "waar denkt gij nu binnen te loopen?"
"O, eerst te Concepcion"
"Drommels! dat is een heel eind uit de buurt van Indië."
"Wel neen! zoodra gij voorbij kaap Hoorn zijt, komt gij er hoe langer hoe digter bij."
"Dat zou nog te bezien staan."
"Bovendien," hernam Glenarvan met een ernstig gezigt, "als men naar Indië gaat, komt het er niet op aan of het Oost- of West-Indië is."
"Nu nog mooijer."
"Zonder nog te rekenen, dat de bewoners der pampa's van Patagonië even goed Indianen zijn als de inboorlingen van Pendsjaub."
"Drommels, mylord!" riep Paganel, "zulk een redeneering zou nooit in mij opgekomen zijn!"
"En dan, waarde Paganel! men kan de gouden medaille overal verdienen; er is overal wat te doen, wat te zoeken, wat te ontdekken, op de Cordillera's zoowel als in het gebergte van Thibet."
"Maar de loop van den Yarou-Dzangbo-Tchou?"
"Wel, neem de Rio Colorado in zijn plaats!
Dat is een weinig bekende rivier, die op de kaart wel wat al te willekeurig door de aardrijkskundigen wordt aangewezen."
"Ik weet het, waarde lord! er is een fout in van verscheidene graden.
O! ik twijfel niet of het aardrijkskundig genootschap zou mij, als ik er om gevraagd had, even gaarne naar Patagonië als naar Indië gezonden hebben.
Maar daaraan heb ik niet gedacht!"
"Het gevolg van uw gewone verstrooidheid."
"Kom, mijnheer Paganel! ga maar met ons mede!" zeide lady Helena op een vleijenden toon.
"En mijn zending dan, mevrouw!"
"Ik waarschuw u, dat wij door de straat van Magellaan zullen varen," hernam Glenarvan.
"Mylord! gij zijt een verzoeker."
"Ik voeg er bij, dat wij Hongerhaven zullen bezoeken."
"Hongerhaven!" riep de Franschman, die aan alle kanten bestormd werd, "die haven, welke zoo beroemd is in de jaarboeken der aardrijkskunde!"
"Bedenk ook eens, mijnheer Paganel!" hervatte lady Helena, "dat gij het regt zult hebben om bij deze onderneming den naam van Frankrijk te paren aan dien van Schotland!"
"Ja, zonder twijfel!"
"Een aardrijkskundige kan ons van dienst zijn op onzen togt, en is er iets schooners, dan de wetenschap dienstbaar te maken aan de menschlievendheid?"
"Goed gezegd, mevrouw!"
"Geloof mij.
Laat het toeval of liever de Voorzienigheid begaan.
Doe gelijk wij.
Zij heeft ons dit document toegezonden; wij zijn vertrokken.
Zij werpt u op de _Duncan_, verlaat ze niet meer."
"Mag ik u eens iets zeggen, mijne vrienden?" hernam nu Paganel, "gij hebt grooten lust om mij hier te houden!"
"En gij om hier te blijven, Paganel!" antwoordde Glenarvan.
"Juist geraden!" riep de geleerde aardrijkskundige; "maar ik vreesde onbescheiden te zijn!"
IX.
De straat van Magellaan.
Er heerschte een algemeene vreugde aan boord, toen men het besluit van Paganel vernam.
De jonge Robert vloog hem met een veelzeggende levendigheid om den hals.
Het scheelde weinig, of de waardige secretaris was achterover gevallen.
"Een ruwe knaap," zeide hij, "ik zal hem aardrijkskunde leeren."
Daar John Mangles op zich nam om een zeeman, Glenarvan om een moedig man, de majoor om een koelbloedigen jongen, Helena om een goed en edelmoedig mensch, Mary Grant om een dankbaren kweekeling van zulke meesters van hem te maken, kon het niet anders of hij moest eenmaal een volmaakt "gentleman" worden.
De _Duncan_ had spoedig den noodigen voorraad kolen aan boord, waarna zij die treurige streken verliet, den koers westwaarts naar de kust van Brazilië rigtte, en den 7den September, na met een frissche koelte uit het noorden de linie gepasseerd te zijn, in het zuidelijk halfrond kwam.
De reis ging dus tot nog toe zeer goed; iedereen had goeden moed.
Op dezen togt ter opsporing van kapitein Grant scheen de kans op een goeden uitslag dagelijks grooter te worden.
De kapitein koesterde wel het meeste vertrouwen.
Maar zijn vertrouwen vloeide vooral voort uit zijn hartewensch om miss Mary gelukkig en getroost te zien.
Hij had een bijzondere belangstelling voor dat meisje opgevat, en verborg dat gevoel zoo goed, dat behalve Mary Grant en hij zelf, iedereen aan boord van de _Duncan_ het bemerkte.
De geleerde aardrijkskundige was waarschijnlijk de gelukkigste mensch op het zuidelijk halfrond; hij bragt den geheel en dag door met de kaarten te bestudeeren, die hij op de tafel in de algemeene kamer uitspreidde, waaruit dagelijks geschil ontstond met Olbinett, die de tafel niet kon dekken.
Maar Paganel had al de bewoners der kampanje op zijn hand, behalve den majoor, die zeer onverschillig was voor aardrijkskundige vraagstukken, vooral tegen etenstijd.
Ook had hij een heelen hoop zeer geschonden boeken in de koffers van den eersten stuurman gevonden, en daaronder eenige spaansche werken, hetgeen hem op den inval bragt om de taal van Cervantes, welke niemand aan boord magtig was, te gaan leeren.
Dat zou zijn nasporingen op de chilische kust gemakkelijk maken.
Wegens zijn aanleg voor het leeren van talen, twijfelde hij geenszins of hij zou die nieuwe taal vloeijend kunnen spreken bij zijn komst te Concepcion.
Hij leerde dan ook met veel ijver, en onophoudelijk hoorde men hem allerlei onzamenhangende lettergrepen mompelen.
In zijn uren van uitspanning verzuimde hij niet om den jongen Robert praktisch te onderrigten, en vertelde hij hem de geschiedenis van die kusten, welke de _Duncan_ zoo snel naderde.
Het was den 10den September, en men bevond zich toen op 5°37' breedte en 31°15' lengte. Op dien dag vernam Glenarvan iets, dat zelfs geleerder menschen misschien niet weten.
Paganel vertelde de geschiedenis van Amerika, en om op de groote zeevaarders te komen, wier spoor het jagt nu volgde, begon hij bij Christophorus Columbus; hij eindigde met te zeggen, dat de beroemde Genuees gestorven was, zonder te weten, dat hij een nieuwe wereld ontdekt had.
Niemand zijner hoorders wilde dit gelooven.
Paganel bleef het echter volhouden.
"Niets is zekerder," voegde hij er bij.
"Ik wil den roem van Columbus niet verminderen; maar het feit is bewezen.
Tegen het einde der vijftiende eeuw hield slechts ééne gedachte alle geleerden bezig: de gemeenschap met Azië gemakkelijker te maken, en het Oosten te zoeken langs westelijke wegen; in een woord, om langs den kortsten weg naar "het land der specerijen" te gaan.
Columbus beproefde het.
Hij deed vier reizen; hij deed Amerika aan op de kusten van Cumana, Honduras, Mosquitos, Nicaragua, Veragua, Costa-Rica en Panama, zag dat alles aan voor Japan en China, en stierf zonder kennis te dragen van het groote vastland, dat niet eens zijn naam zou dragen!"
"Ik wil u wel gelooven, waarde Paganel!" antwoordde Glenarvan; "maar gij zult mij toch zeker mijn verwondering niet ten kwade duiden, evenmin als mijn verlangen om te weten, welke zeevaarders dan wel de waarheid aangaande de ontdekkingen van Columbus aan den dag hebben gebragt." "Zijne opvolgers: Ojeda, die hem reeds op zijne reizen vergezeld had, zoowel als Vincentius Pinzon, Vespucius, Mendoza, Bastidas, Cabral, Solis, Balboa.
Deze zeevaarders zeilden langs de oostkust van Amerika; zij bepaalden haar zuidelijke grenzen en werden, nu reeds drie honderd zestig jaar geleden, door dezelfde strooming medegevoerd, die ons voortdrijft!
Ziet, mijne vrienden! wij zijn de linie gepasseerd op dezelfde plaats, waar Pinzon haar in het laatst der vijftiende eeuw passeerde, en wij naderen den achtsten graad zuiderbreedte, waaronder hij de braziliaansche kust aantrof.
Een jaar later kwam de Portugees Cabral tot aan de haven Seguro.
Vespucius ging later op zijn derden togt in 1502 nog verder zuidwaarts.
In 1508 verbonden zich Vincentius Pinzon en Solis om de kusten van Amerika te onderzoeken, en in 1514 ontdekte Solis den mond der Rio de la Plata, waar hij door de inboorlingen verslonden werd, zoodat aan Magellaan de eer te beurt viel van de aarde rond te reizen.
Die groote zeevaarder vertrok in 1519 met vijf vaartuigen, volgde de kusten van Patagonië, ontdekte de haven Désiré, de haven San-Julian, waar hij een geruimen tijd bleef liggen, vond op twee en vijftig graden breedte de straat der Elf duizend Maagden, die naar hem zou genoemd worden, en kwam den 28sten November 1520 in de Stille Zuidzee. O! welk een blijdschap moest hij gevoelen, en welke ontroering zal zijn hart hebben doen kloppen, toen hij aan den gezigteinder een nieuwe zee zag fonkelen onder de stralen der zon!"
"Ja, mijnheer Paganel!" riep Robert Grant uit, die opgetogen was van geestdrift door de woorden van den aardrijkskundige, "daar zou ik gaarne bij geweest zijn!" "Ik ook, mijn jongen! en ik zou zulk een gelegenheid niet hebben laten ontglippen, als de hemel mij drie honderd jaar vroeger had laten geboren worden!"
"Dat zou jammer voor ons geweest zijn, mijnheer Paganel!" antwoordde lady Helena; "want dan zoudt gij ons nu op de kampanje der _Duncan_ die geschiedenis niet vertellen." "Een ander zou het in mijne plaats gedaan hebben, mevrouw! en hij zou er bijgevoegd hebben, dat de kennismaking met de westkust te danken is aan de gebroeders Pizarro.
Deze stoutmoedige gelukzoekers waren groote stedenstichters.
Cusco, Quito, Lima, Santiago, Villarica, Valparaiso en Concepcion, waar de _Duncan_ ons heenbrengt, zijn hun werk.
Te dien tijde sloten de ontdekkingen van Pizarro zich aan bij die van Magellaan, en de geheele amerikaansche kust kwam op de kaarten voor, tot groot genoegen van de geleerden der oude wereld."
"En ik," zeide Robert, "zou nog niet tevreden geweest zijn." "Waarom niet?" vroeg Mary, terwijl zij haar broeder aanzag, die opgewonden werd bij het verhaal van die groote ontdekkingen.
"Ja, jongenlief! waarom niet?" vroeg lord Glenarvan met een bemoedigend glimlachje.
"Omdat ik had willen weten, wat er aan gene zijde der straat van Magellaan lag." "Bravo, vriendje!" antwoordde Paganel, "en ik had ook willen weten of het vastland tot aan de pool liep, dan wel of er een opene zee bestond, zooals Drake, een uwer landgenooten, mylord! vooronderstelde.
Het is dus stellig zeker, dat als Robert Grant en Jacques Paganel in de zeventiende eeuw geleefd hadden, zij zich met Schouten en Lemaire ingescheept zouden hebben, twee Nederlanders, die zeer begeerig waren om de oplossing van dat aardrijkskundig raadsel te vinden."
"Waren het geleerden?" vroeg lady Helena. "Neen! maar stoute handelaars, die zich weinig bekommerden om de wetenschappelijke zijde der ontdekkingen.
Er bestond toen in Holland een Oost-Indische Compagnie, die alleen het regt had om door de straat van Magellaan handel te drijven.
Daar nu te dien tijde geen andere doortogt bekend was om langs de wegen van het westen naar Azië te komen, was de alleenhandel het gevolg van dat voorregt.
Menige handelaren wilden daarom dat monopolie nutteloos maken door een andere straat te ontdekken, en daaronder behoorde een zekere Isaac Lemaire, een schrander en bekwaam man.
Hij rustte met eenige burgers van Hoorn twee schepen uit onder bevel van zijn neef, Jacob Lemaire, en van Schouten, een goed zeeman, te Hoorn geboren.
Die stoute zeereizigers zeilden in de maand Junij van het jaar 1615 uit, bijna een eeuw na Magellaan; zij ontdekten de straat van Lemaire, tusschen het Vuurland en het Stateneiland, en den 12den Februarij 1616 zeilden zij om kaap Hoorn, die met meer regt dan haar zuster, de kaap de Goede Hoop, den naam van Stormkaap verdiend zou hebben."
"Ja zeker, daar had ik wel bij willen zijn!" riep Robert.
"En gij zoudt uit de bron der levendigste aandoeningen geput hebben, mijn jongen!" hernam Paganel, die hoe langer hoe opgewondener werd.
"Bestaat er wel een echter genoegen, een wezenlijker vermaak dan dat van den zeevaarder, die zijne ontdekkingen op de scheepskaart aanteekent?
Hij ziet de landen allengs onder zijn oog ontstaan, eiland na eiland, voorgebergte na voorgebergte, ja, om zoo te zeggen uit den schoot der golven oprijzen!
Eerst zijn de grenslijnen onduidelijk, afgebroken, onzamenhangend! Hier een eenzame kaap, daar een afgelegen baai, verder een golf, die zich in de ruimte verliest.
Langzamerhand worden de ontdekkingen volledig, de lijnen sluiten aan elkander, de punten op de kaart maken plaats voor een streep; de baaijen dringen boogvormig in bepaalde kusten, de kapen rusten op vaste oevers; eindelijk ontvouwt zich het nieuwe vastland met zijn meren, rivieren en stroomen, zijn bergen, dalen en vlakten, zijn dorpen, steden en hoofdsteden, in al zijn schitterende pracht op de globe!
Ach, mijne vrienden! een landontdekker is waarlijk een uitvinder!
Hij gevoelt al diens aandoeningen en verrassingen!
Maar nu is die mijn bijna uitgeput!
Men heeft ten aanzien van vastlanden of nieuwe werelden alles gezien, alles onderzocht, alles uitgevonden, en wij, die zoo achteraan komen in de wetenschap der aardrijkskunde, wij hebben niets meer te doen!" "Gij vergist u, waarde Paganel!" antwoordde Glenarvan.
"En wat dan?" "Wat wij doen!"
Intusschen vorderde de _Duncan_ goed op den weg der Vespuciussen en Magellaans.
Op den 15den September passeerde zij den steenbokskeerkring, en werd de steven naar den ingang der beroemde straat gerigt; verscheidene malen bemerkte men de lage kusten van Patagonië, maar als een lijn, die ter naauwernood aan den gezigteinder zigtbaar was; men schatte den afstand op meer dan tien mijlen, en de sterke kijker van Paganel gaf hem slechts een onduidelijk beeld van die amerikaansche oevers.
Den 25sten September was de _Duncan_ op de hoogte der straat van Magellaan.
Zij stevende haar onbeschroomd in; de stoomschepen, die naar de Stille Zuidzee gaan, geven meestal de voorkeur aan dezen weg, die slechts drie honderd zes en zeventig mijlen lang is; de de grootste schepen vinden overal diep water, zelfs op de ondiepten aan de oevers, een uitmuntenden ankergrond, talrijke waterplaatsen, vischrijke rivieren, een overvloed van wild in de bosschen, op twintig plaatsen veilige en gemakkelijke havens, kortom duizend hulpmiddelen, die men te vergeefs zoekt in de straat van Lemaire en bij de verschrikkelijke rotsen van kaap Hoorn, waar onafgebroken orkanen en stormen heerschen.
Gedurende de eerste uren van den togt, dat is te zeggen over een lengte van zestig a tachtig mijlen, tot aan kaap Gregorius, zijn de kusten laag en zandig.
Jacques Paganel wilde geen enkel gezigtspunt of bijzonderheid van de straat over het hoofd zien; de togt zou ter naauwernood zes en dertig uren duren, en dat bewegelijk panorama van de beide oevers was wel de moeite waard, die de geleerde nam, om het bij het heldere licht der zuiderzon te bewonderen.
Geen inwoner was op de noordelijke kust te zien; alleen doolden eenige ellendige Vuurlanders op de kale rotsen van het Vuurland.
Paganel had dus het verdriet van geen Patagoniërs te zien. Dit speet hem zeer, tot groot vermaak zijner reisgenooten.
"Een Patagonië zonder Patagoniërs is geen Patagonië meer," zeide hij. "Geduld, waarde aardrijkskundige!" antwoordde hem Glenarvan, "wij zullen Patagoniërs zien."
"Ik ben er niet zeker van." "Maar zij bestaan toch," zeide lady Helena.
"Ik betwijfel het zeer, mevrouw! ook zie ik er niet."
"Die naam Patagoniërs, die in het spaansch "grootvoeten" beteekent, zal toch wel niet aan denkbeeldige wezens gegeven zijn."
"O! de naam doet er niets toe," antwoordde Paganel, die in zijn meening bleef volharden om het gesprek aan den gang te houden, "bovendien weet men om de waarheid te zeggen niet eens hoe zij heeten."
"Nu nog mooijer!" riep Glenarvan.
"Wist gij dat, majoor?"
"Neen!" antwoordde Mac Nabbs, "en ik zou er geen schots pond voor geven om het te weten."
"En toch zult gij het hooren, onverschillige majoor!" hernam Paganel.
"Heeft Magellaan de inboorlingen dezer streken Patagoniërs genoemd, de Vuurlanders noemen hen Tiremenen, de Chiliërs Cancalhues, de kolonisten van de Carmen Tehuelches, de Araucaniërs Huiliches; Bougainville geeft hun den naam van Chaouha, Falkner dien van Tehuelhets!
Zich zelven geven zij den algemeenen naam van Inaken!
Nu vraag ik u, hoe men daaruit wijs kan worden, en of een volk, dat zooveel namen heeft, bestaan kan!"
"Daar valt niets tegen in te brengen!" antwoordde lady Helena.
"Toegegeven!" hernam Glenarvan; "maar onze vriend Paganel zal toch, meen ik, bekennen, dat zoo er al twijfel bestaat over den naam der Patagoniërs, men het althans over hun lengte wel eens is!"
"Nooit zal ik zoo iets bekennen," antwoordde Paganel.
"Zij zijn groot," zeide Glenarvan.
"Ik weet het niet."
"Klein dan?" vroeg lady Helena.
"Dat kan niemand zeggen."
"Middelmatig dan?" zeide Mac Nabbs om alles in orde te brengen.
"Ik weet het evenmin."
"Dat gaat toch te ver!" riep Glenarvan "De reizigers, die hen gezien hebben...."
"De reizigers, die hen gezien hebben," antwoordde de aardrijkskundige, "zijn het volstrekt niet eens.
Magellaan zeide, dat zijn hoofd naauwelijks tot hun gordel reikte."
"Welnu!"
"Ja maar Drake beweert, dat de Engelschen grooter zijn dan de grootste Patagoniër!"
"O!
Engelschen! dat is mogelijk" antwoordde de majoor op een toon van minachting; "maar als het Schotten waren."
"Cavendish verzekert, dat zij groot en sterk zijn," hernam Paganel.
"Hawkins maakt er reuzen van.
Lemaire en Schouten geven hun een lengte van elf voet."
"Goed! dat zijn geloofwaardige lieden," zeide Glenarvan.
"Ja! even geloofwaardig als Wood, Narborough en Falkner, die bevonden hebben, dat zij van eene middelmatige gestalte zijn.
Wel is waar verzekeren Byron, la Giraudais, Bougainville, Wallis en Carteret, dat de Patagoniërs zes voet en zes duim lang zijn; maar de geleerde d'Orbigny, die deze streken het best kent, geeft hun een gemiddelde lengte van vijf voet en vier duim."
"Maar," zeide lady Helena, "wat is nu de waarheid te midden van zooveel tegenstrijdigheden?"
"De waarheid, mevrouw!" antwoordde Paganel, "is, dat de Patagoniërs korte beenen en een groot bovenlijf hebben.
Men kan dus zijn gevoelen op een grappige wijze uitdrukken door te zeggen, dat die menschen zes voet lang zijn, als zij zitten, en maar vijf, wanneer zij staan."
"Bravo! goed gezegd! mijn waarde geleerde!" antwoordde Glenarvan.
"Tenzij zij niet bestaan," hernam Paganel; "hetgeen een einde aan het verschil zou maken.
Maar ten besluite, mijne Vrienden! voeg ik er deze troostrijke opmerking bij, dat de straat van Magellaan prachtig is, ook zonder Patagoniërs!"
Op hetzelfde oogenblik voer de _Duncan_ om het schiereiland Brunswijk, tusschen twee prachtige panorama's.
Zeventig mijlen voorbij kaap Gregorius zag men aan stuurboordszijde het verbeterhuis van Punta Arena. De Chilische vlag en de kerktoren vertoonden zich even tusschen de boomen.
Verderop liep de straat tusschen ontzagwekkende granietmassa's; de bergen verscholen hun voet in de ontzaggelijke wouden, en verhieven hun met eeuwige sneeuw bedekte kruinen tot in de wolken; ten zuidwesten rees de berg Tarn tot een hoogte van zes duizend vijfhonderd voet op; de avond viel, voorafgegaan door een lange schemering; het licht verdween onmerkbaar met zachte schakeeringen; schitterende sterrebeelden werden aan den hemel zigtbaar en het Zuiderkruis wees den zeevaarders de rigting der zuidpool.
Bij die verlichting door het schijnsel der sterren, die de vuurtorens op de kusten der beschaafde landen vervangen, zette het jagt, in weerwil van den nacht, zijn reis moedig voort, zonder het anker te werpen in een der menigvuldige baaijen op den oever; dikwijls raakte de top der ra de takken van de beuken der zuidpoolgewesten aan, die over de golven uitstaken; dikwijls ook bragt de schroef beweging in het water der groote rivieren, door de ganzen, eenden, snippen en talingen en de andere gevederde waterbewoners wakker te maken.
Weldra vertoonden zich puinhoopen en eenige ingestorte gebouwen, waaraan de nacht een grootsch voorkomen gaf. Het waren de treurige overblijfselen eener verlatene kolonie, wier naam eeuwig verzet zal aanteekenen tegen de vruchtbaarheid dezer kusten en den rijkdom aan wild dier wouden.
De _Duncan_ liep voorbij Hongerhaven.
Hier had de Spanjaard Sarmiento zich in 1581 met vier honderd uitgewekenen neergezet; hij stichtte er de stad San-Felipe; een verschrikkelijke koude teisterde de kolonie, de hongersnood doodde degenen, die de winter had gespaard, en in 1587 vond de kaper Cavendish den laatste dier vier honderd ongelukkigen, die van honger stierf op de puinhoopen eener stad, die wel zes eeuwen oud scheen en toch maar zes jaren bestaan had.
De _Duncan_ stevende voorbij die woeste oevers; bij zonsopgang bevond zij zich in het midden der naauwe kanalen, tusschen wouden van beuken, esschen en berken, waarboven groene koepels, heuveltjes met weelderige hulst begroeid en scherpe rotspunten uitstaken, waaronder de obelisk van Buckland zich tot een aanzienlijke hoogte verhief. Men voer voorbij den ingang der St.-Nicolaasbaai, vroeger door Bougainville de baai der Franschen genoemd; in de verte dartelden kudden groote robben en walvisschen, althans naar de waterstralen te oordeelen, die op een afstand van vier mijlen zigtbaar waren.
Eindelijk voer men om kaap Froward, die nog geheel bedekt was met het ijs van den vorigen winter.
Aan de overzijde der straat verhief zich op Vuurland de berg Sarmiento ter hoogte van zes duizend voet, een verbazende opeenhooping van rotsen door stapels wolken gescheiden, die als het ware een archipel van in de lucht drijvende eilandjes vormden.
Het eigenlijke vastland van Amerika eindigt bij kaap Froward; want kaap Hoorn is slechts een afgezonderde rots in zee op zes en vijftig graden breedte.
Voorbij dit punt wordt de straat ingeklemd tusschen het schiereiland Brunswijk en het Desolations-eiland, dat zich in de lengte tusschen duizend eilandjes uitstrekt, als een ontzaggelijke walvisch, die op strandkeitjes is aangespoeld.
Welk een verschil tusschen dit verbrokkelde uiteinde van Amerika, en de sierlijke en nette punten van Afrika, Australië of Indië!
Door welke onbekende overstrooming zou toch wel dat ontzaggelijke voorgebergte zoo tusschen twee zeeën geklemd en tot stof vergruisd zijn?
Nu volgde op de vruchtbare oevers een naakte kuststrook, met een woest voorkomen, ingevreten door de duizenden stroompjes van dezen verwarden doolhof.
Zonder zich te vergissen noch te aarzelen volgde de _Duncan_ de grillige kronkelingen, terwijl zij de door de rotsen gescheurde nevels met haar rookwolken vermengde.
Zonder haar vaart te vertragen stoomde zij voorbij eenige spaansche factorijen, die op deze verlatene oevers waren opgerigt.
Bij kaap Tamar werd de straat breeder; het jagt had nu de noodige ruimte om de steile kust der Narborough eilanden om te varen, en naderde den zuidelijken oever.
Zes en dertig uren eindelijk nadat het de straat was ingestoomd, ontdekte men de rots van kaap Pilares op de uiterste punt van Desolations-eiland.
Een onmetelijke, opene, fonkelende zee breidde zich voor den steven uit, en terwijl Jacques Paganel haar met een gebaar van geestdrift begroette, voelde hij zich even aangedaan als Ferdinand Magellaan zelf was, toen de _Trinitad_ zich boog onder de koelte van de Stille Zuidzee.
X. De zeven en dertigste parallel.
Acht dagen na het omvaren van kaap Pilares, stoomde de _Duncan_ de baai van Talcahuano binnen, een prachtige inham van twaalf mijlen lang en negen breed.
Het was heerlijk weder.
Van November tot Maart ziet men in deze streek geen wolkje aan de lucht, en waait er onafgebroken een zuidewind langs deze, door de keten der Andes beschutte kust.
Op bevel van Edward Glenarvan had John Mangles het digt onder den Chiloë-archipel en de tallooze brokstukken van het amerikaansche vastland gehouden.
Het een of ander strandgoed, gebroken sparren, een door menschenhanden bewerkt stuk hout kon voor de _Duncan_ een spoor van de schipbreuk zijn, maar er was niets te zien, en het jagt zijn weg vervolgende ankerde in de haven van Talcahuano, twee en veertig dagen nadat het de mistige wateren der Clyde had verlaten.
Terstond liet Glenarvan zijn sloep in zee brengen, en door Paganel gevolgd stapte hij aan den voet van het paalwerk aan land.
Van de gelegenheid gebruik makende wilde de geleerde aardrijkskundige zich van de spaansche taal bedienen; maar tot zijn groote verbazing kon hij zich niet door de inboorlingen doen verstaan. "Ik heb den klemtoon nog niet," zeide hij.
"Kom, ga mede naar het tolkantoor," antwoordde lord Glenarvan.
Door middel van eenige engelsche woorden vereenigd met de gebarentaal vertelde men hun daar, dat de britsche consul te Concepcion woonde. Het was een rit van een uur.
Glenarvan vond gemakkelijk twee vlugge paarden en spoedig waren Paganel en hij binnen de muren dier groote stad, die haar ontstaan had te danken aan den ondernemenden geest van Valdivia, den wakkeren medgezel der Pizarro's.
Hoezeer was haar oude luister getaand!
Dikwijls door de inboorlingen geplunderd, in 1819 in den asch gelegd en verwoest, zoodat de muren nog zwart waren van den rook, reeds door Talcahuano overvleugeld, telde zij naauwelijks acht duizend zielen.
De straten veranderden in weilanden onder de trage schreden der inwoners.
Geen handel werd er meer gedreven, de nijverheid bestond niet meer, het doen van zaken was onmogelijk geworden.
De luit klonk op ieder balkon; smachtende liederen drongen door de tralievensters, en Concepcion, die oude stad van mannen, was een dorp van vrouwen en kinderen geworden.
Glenarvan had weinig lust om de oorzaken van dat verval op te sporen, hoewel Jacques Paganel het gesprek op dit onderwerp bragt, en zonder een oogenblik te verzuimen begaf hij zich naar de woning van den heer J.R. Bentock, consul van Hare Britsche Majesteit.
Deze ontving hem zeer beleefd en na de geschiedenis van kapitein Grant vernomen te hebben, nam hij op zich om langs de geheele kust onderzoek te doen.
De vraag of de driemaster _Britannia_ langs de kusten van Chili of Araucanië naar de zeven en dertigste parallel was gestevend, werd ontkennend beantwoord.
Noch deze consul noch die der andere natiën had eenig berigt betreffende een voorval van dien aard ontvangen.
Glenarvan gaf den moed niet op.
Hij kwam te Talcahuano terug, en tijd, moeite noch geld ontziende, zond hij agenten langs de kust uit.
Die nasporingen waren te vergeefsch.
Het naauwkeurigst onderzoek bij de kustbewoners in het werk gesteld leverde geen uitkomst op.
Men moest hieruit besluiten, dat er geen spoor van de schipbreuk der _Britannia_ was overgebleven.
Nu gaf Glenarvan zijn reisgenooten kennis van den ongelukkigen uitslag zijner pogingen.
Mary Grant en haar broeder konden hun droefheid niet verbergen.
Het was nu zes dagen na de aankomst der _Duncan_ te Talcahuano.
De passagiers waren in de bovenhut bijeen.
Lady Helena troostte, niet met woorden,--want wat zou zij hebben kunnen zeggen?--maar door haar liefkozingen de beide kinderen van den kapitein.
Jacques Paganel had het document weder in handen genomen, en beschouwde het zoo oplettend, alsof hij er nieuwe geheimen aan had willen ontrukken.
Dit duurde reeds een uur lang, toen Glenarvan hem aansprak.
"Paganel! ik doe een beroep op uwe schranderheid.
Hebben wij een verkeerde uitlegging aan dit document gegeven?
Is de zin dezer woorden niet logisch?"
Paganel gaf geen antwoord. Hij dacht na.
"Vergissen wij ons in het vermoedelijk tooneel der ramp?" hernam Glenarvan.
"Moet zelfs de onoplettendste hier geen Patagonië lezen?"
Paganel bleef nog altijd zwijgen.
"Eindelijk," zeide Glenarvan, "pleit het woord _Indiaan_ ook niet voor ons gevoelen?"
"Wel zeker!" antwoordde Mac Nabbs.
"En is het dan niet duidelijk, dat de sohipbreukelingen, toen zij deze regelen schreven, verwachtten gevangenen te worden door de Indianen?"
"Wacht even, waarde lord!" antwoordde Paganel eindelijk; "al zijn uwe andere gevolgtrekkingen juist, deze laatste is dunkt mij niet aannemelijk."
"Wat bedoelt gij daarmede?" vroeg lady Helena, terwijl allen hun blikken op den aardrijkskundige rigtten.
"Ik wil zeggen," antwoordde Paganel met bijzonderen nadruk, "dat kapitein Grant _thans gevangen is bij de Indianen_, en wat meer is, het document laat niet toe om daaraan te twijfelen."
"Verklaar u, mijnheer!" zeide miss Grant.
"Niets is gemakkelijker, lieve Mary! lees maar op het document _zijn gevangen_ in plaats van _zullen gevangen zijn_, en alles is duidelijk."
"Maar dat is onmogelijk!" riep lord Edward.
"Onmogelijk!
En waarom, mijn edele vriend?" vroeg Paganel glimlagchend.
"Omdat de flesch in zee moet geworpen zijn, toen het schip tegen de rotsen verbrijzeld werd.
Daaruit volgt noodzakelijk, dat de graden lengte en breedte betrekking hebben op de plaats der schipbreuk."
"Daar is niet het minste bewijs voor," antwoordde Paganel met drift, "en ik zie niet in, waarom de schipbreukelingen, nadat de Indianen hen tot in het binnenland hadden gesleept, geen poging zouden aangewend hebben om door middel van deze flesch de plaats hunner gevangenschap te doen kennen."
"Heel eenvoudig, waarde Paganel! omdat er, als men een flesch in zee wil werpen, toch een zee moet zijn!"
"Of, als er geen zee is," gaf Paganel ten antwoord, "rivieren, die er in uitloopen!"
Dit onverwachte en toch zeer aannemelijke antwoord deed allen van verbazing zwijgen.
Het vuur, dat in de oogen zijner toehoorders schitterde, bewees Paganel, dat allen zich aan een nieuwe hoop vastklemden.
Lady Helena verbrak het eerst de stilte.
"Welk een gedachte!" riep zij uit.
"En welk een goede gedachte!" voegde de aardrijkskundige er droogweg bij.
"Uw gevoelen is dus?..." vroeg Glenarvan.
"Mijn gevoelen is, dat wij de zeven en dertigste parallel moeten opzoeken ter plaatse, waar zij de amerikaansche kust snijdt, en haar, zonder ook maar een halven graad af te wijken, moeten volgen tot het punt, waar zij den Atlantischen Oceaan raakt.
Misschien vinden wij in haar rigting de schipbreukelingen der _Britannia_."
"De kans is gering!" meende de majoor.
"Zoo gering als zij is," hernam Paganel, "mogen wij haar toch niet verzuimen.
Misschien heb ik gelijk, dat deze flesch door den stroom eener rivier van dit vastland naar zee is gedreven, en dan kan het niet missen, of wij moeten de gevangenen op het spoor komen.
Beziet de kaart van het land maar, vrienden! en ik zal het u overtuigend bewijzen!"
Deze woorden, met een edelmoedige drift uitgesproken, bragten een diepe aandoening te weeg onder de hoorders van Paganel.
Allen stonden op en gaven hem de hand.
"Ja! vader is dààr," riep Robert, die de kaart met zijn blikken verslond.
"En waar hij is," antwoordde lord Edward, "zullen wij hem weten terug te vinden, mijn kind! De uitlegging van onzen vriend Paganel is juist, en wij moeten zonder aarzelen den weg volgen, dien hij ons voorschrijft.
Of kapitein Grant is in handen van talrijke Indianen, of hij is gevangen bij een zwakken stam. In het laatste geval bevrijden wij hem.
"Goed, goed! Uwe Edelheid!" antwoordde John Mangles, "en ik voeg er nog bij, dat die togt over het amerikaansche vastland zonder gevaar kan volbragt worden."
"Gevaren!" hernam Paganel, "bestaan er wel gevaren? Bovendien, wat is de heele zaak?
Een reis van ter naauwernood drie honderd vijftig uren, daar wij in een regte lijn zullen gaan; een reis, die volbragt zal worden onder dezelfde breedte als die van Spanje, Sicilië en Griekenland op het andere halfrond en bijgevolg onder een luchtstreek, die ten naastenbij dezelfde is; een reis, die hoogstens een maand zal duren! Het is een wandeling!"
"Mijnheer Paganel!" vroeg nu lady Helena, "denkt gij dan, dat het leven der schipbreukelingen gespaard zal zijn, wanneer zij in de magt der Indianen gevallen zijn?"
"Wel zeker denk ik dat, mevrouw!
Die Indianen zijn geen menscheneters! Verre van daar.
Een mijner landgenooten, de heer Guinnard, dien ik in het genootschap voor de aardrijkskunde heb leeren kennen, is drie jaren lang gevangen geweest bij de Indianen der pampa's.
Hij heeft geleden, hij is zeer slecht behandeld, maar toch heeft hij die beproeving doorgestaan.
Een Europeaan is een nuttig wezen in die streken; de Indianen kennen zijne waarde, en verplegen hem als een kostbaar dier."
"Wij moeten dus niet langer aarzelen," zeide Glenarvan, "wij moeten vertrekken en wel zonder uitstel.
Welken weg moeten wij nemen?"
"Een gemakkelijken en aangenamen weg," antwoordde Paganel.
"Wat bergen in het begin, dan een zachte glooijing op de oostelijke helling der Andes, en eindelijk een effene, grasrijke, zandige vlakte, een ware tuin."
"Laat mij de kaart eens zien," zeide de majoor.
"Hier is zij, waarde Mac Nabbs!
Ons uitgangspunt is de zeven en dertigste parellel op de chilische kust tusschen kaap Rumena en de baai van Carnero.
Na de hoofdstad van Araucanië bezocht te hebben, trekken wij door den bergpas van Antuco over de Cordillera's en laten den vulkaan ten zuiden van ons liggen; daarna dalen wij de zachte hellingen der bergen af, trekken de Neuquem en de Rio Colorado over, en bereiken zoo de pampa's, het Zoutmeer, de rivier Guamini en de sierra (gebergte) Tapalquem.
Daar zijn de grenzen der provincie Buenos-Ayres.
Wij trekken ze over, beklimmen de sierra Tandil, en zetten onze nasporingen voort tot aan kaap Medano, aan de kusten van den Atlantischen Oceaan."
"Gij ziet het, mijne vrienden! het is een regte weg.
In dertig dagen hebben wij hem afgelegd, en wij zullen nog vóór de _Duncan_ op de oostkust zijn, als de tegenwind haar vaart maar een weinig belemmert."
"Dan moet de _Duncan_ tusschen kaap Corrientes en kaap St.-Antonius blijven kruisen?" zeide John Mangles.
"Juist."
"En waar zult gij de noodige personen voor zulk een onderneming vandaan halen?" vroeg lord Edward.
"Niets gemakkelijker dan dat.
Het is ons alleen te doen om onderzoek te doen naar den toestand van kapitein Grant en niet om geweerschoten met de Indianen te wisselen.
Ik geloof, dat lord Glenarvan, ons natuurlijk opperhoofd, de majoor, die zijn plaats aan niemand zal willen afstaan, uw dienaar, Jacques Paganel...."
"En ik!" riep de jonge Grant.
"Robert!
Robert!" zeide Mary.
"En waarom niet?" antwoordde Paganel.
"De jeugd wordt door reizen gevormd.
Wij met ons vieren dus en drie man van de _Duncan_...."
"Denkt Uwe Edelheid niet aan mij?" zeide John Mangles zich tot zijn heer wendende.
"Waarde John!" antwoordde Glenarvan, "wij laten de dames aan boord, dat is te zeggen het liefste, wat wij op aarde hebben!
Wie zou voor haar waken, als de verknochte kapitein der _Duncan_ het niet deed?"
"Mogen wij u dan niet vergezellen?" vroeg lady Helena met tranen in de oogen.
"Lieve Helena!" antwoordde Glenarvan, "wij moeten met buitengewonen spoed reizen; onze scheiding zal van korten duur zijn, en...."
"Ja, mijn vriend! ik begrijp u," antwoordde lady Helena; "ga dan en moge uw onderneming met een gewenschten uitslag bekroond worden!"
"Bovendien is het geen reis," zeide Paganel.
"Niet? wat is het dan?" vroeg lady Helena.
"Een doortogt, anders niet. Wij zullen doortrekken, ziedaar alles, gelijk de brave man op aarde, zooveel goed doende als in onze magt staat. _Transire benefaciendo_, is onze leus."
Dit gezegde van Paganel maakte een einde aan de redetwist, als men een gesprek zoo mag noemen, waarin allen van dezelfde meening waren.
Dienzelfden dag nog maakte men een begin met de toebereidselen.
Men besloot den togt geheim te houden om de Indianen niet wakker te maken.
Het vertrek werd op den 14den October bepaald.
Toen het er op aankwam om de matrozen te kiezen, die bestemd waren om mede te gaan, boden allen hun diensten aan, en Glenarvan was alleen verlegen in de keus.
Hij besloot dus zijn toevlugt te nemen tot het lot om zulken wakkeren mannen geen verdriet aan te doen. Zoo gebeurde het ook, en de eerste stuurman, Tom Austin, Wilson, een stevige klant, en Mulrady, die Tom Sayers zelven wel tot een bokspartij had durven uitdagen, hadden geene reden om over het lot te klagen.
Hij wilde op den bepaalden dag gereed zijn, en was het ook. John Mangles wedijverde met hem om kolen in te nemen, ten einde oogenblikkelijk zee te kunnen kiezen.
Hij wilde nog vóór de reizigers de argentijnsche kust bereiken. Daaruit ontstond een ware wedstrijd tusschen Glenarvan en den jongen kapitein, die voor allen voordeelig was.
Inderdaad was op den 14den October op het bepaalde uur alles gereed. Toen het oogenblik van het vertrek gekomen was, kwamen al de passagiers van het jagt in de algemeene kamer bijeen.
De _Duncan_ was gereed om uit te loopen en de armen van haar schroef bragten reeds het heldere water van Talcahuano in een golvende beweging. Glenarvan, Paganel, Mac Nabbs, Robert Grant, Tom Austin, Wilson en Mulrady, met karabijnen en revolvers Colt gewapend, maakten zich gereed om van boord te gaan.
Gidsen en muilezels wachtten hen aan het staketsel.
"Het is tijd!" zeide lord Edward eindelijk.
"Ga dan, mijn vriend!" antwoordde lady Helena, die haar aandoening trachtte te bedwingen.
Lord Glenarvan drukte haar aan zijn hart, terwijl Robert Mary Grant omhelsde.
"En nu, waarde reisgenooten!" zeide Jacques Paganel, "nog een handdruk waaraan wij genoeg hebben tot aan de kusten van den Atlantischen Oceaan!"
Men begaf zich weder naar het dek, en de zeven reizigers verlieten de _Duncan_. Weldra bereikten zij de kaai, die het jagt al manoeuvreerende op een halve kabellengte naderde.
Op de kampanje staande, riep lady Helena nog eens: "Mijne vrienden! God sta u bij!"
"En Hij zal ons bijstaan, mevrouw!" antwoordde Jacques Paganel; "want, gij moogt het vrij gelooven, wij zullen ons zelven helpen."
"Vooruit!" riep John Mangles den machinist toe.
"Voorwaarts!" antwoordde lord Glenarvan.
En op hetzelfde oogenblik dat de reizigers, hun rijdier den teugel vierende, zich langs den oever verwijderden, stoomde de _Duncan_ onder de werking harer schroef, met volle kracht den oceaan op.
XI.
Togt door Chili.
De inlanders, die lord Glenarvan had bijeengebragt, bestonden uit drie mannen en een kind. De aanvoerder der muilezeldrijvers was een Engelschman, die zich reeds vóór twintig jaar in dit land had gevestigd.
Hij maakte een beroep van het verhuren van muilezels aan de reizigers, die hij over de verschillende wegen der Cordillera's geleidde. Vervolgens bezorgde hij hun een "baqueano," een argentijnschen gids, die met den weg door de pampa's goed bekend was.
Deze Engelschman had in het gezelschap van muilezels en Indianen zijn moedertaal nog niet geheel verleerd, en kon nog met de reizigers spreken.
Dit was voor Glenarvan een groot gemak, daar hij nu zijn verlangen kon te kennen geven en zijn bevelen doen uitvoeren. Hij meende die gelegenheid niet te mogen laten voorbijgaan, vooral omdat Jacques Paganel zich nog niet verstaanbaar kon uitdrukken.
Die aanvoerder der muilezeldrijvers, die "catapaz," zooals hij in de landtaal genoemd wordt, had twee inlanders te voet en een twaalfjarig kind medegenomen.
De inlanders waakten voor de muilezels, die de bagage droegen, en het kind geleidde de "madrina," een kleine merrie, die met belletjes en een klokje behangen, vooruit ging en door tien muilezels gevolgd werd.
Zeven hunner waren voor de reizigers, een voor den catapaz; de beide andere droegen de levensmiddelen en eenige stokken stof, die dienen moesten om de medewerking van de kaziken (hoofden der vrije volksstammen in Amerika) der vlakte te verwerven.
De inlanders gingen als naar gewoonte te voet.
Deze togt door Zuid-Amerika scheen dus ten opzigte van de veiligheid en den spoed niets te wenschen over te zullen laten.
Een togt over de keten der Andes is geenszins een gewone reis.
Men kan hem niet ondernemen zonder die sterke muilezels, waarvan het argentijnsche ras het meest gezocht is.
Die uitmuntende dieren hebben in dat land een ontwikkeling verkregen, verre boven die van het oorspronkelijke ras. Zij zijn niet keurig op hun voedsel.
Zij drinken maar eens per dag, leggen gemakkelijk tien mijlen in acht uren af, en dragen zonder zich te verzetten een last van veertien arroba's. (Een arroba is gelijk aan 11 1/2 nederl. pond).
Op den geheelen weg van den éénen Oceaan tot den anderen treft men geen enkele herberg aan.
Men eet gedroogd vleesch, rijst met spaansche peper, en het wild, dat zich onderweg wel wil laten doodschieten. Men drinkt op de bergen het water van de bergstroomen, in de vlakte dat der beken, met eenige droppels rum er door, waarvan ieder eenigen voorraad bij zich draagt in een ossehoren, "chiffle" genoemd.
Vooral moet men waken tegen het misbruik van geestrijke dranken, die schadelijk zijn in een land, waarin het zenuwgestel van den mensch bijzonder overspannen is.
Het beddegoed bestaat alleen uit den inlandschen zadel, "recado" genoemd. Die zadel is gemaakt van "pelions," schapenhuiden, die aan de eene zijde gelooid en aan de andere met wol bekleed zijn, alles bijeengehouden door breede en met borduursel overladen riemen.
Heeft de reiziger zich in die warme dekens gerold, dan trotseert hij ongestraft de vochtige nachten en slaapt heerlijk.
Als iemand, die weet wat reizen is en zich naar de gebruiken der verschillende landen weet te schikken, had Glenarvan voor zich en zijn gezelschap de chilische kleederdragt aangenomen.
Paganel en Robert, twee kinderen,--een groot en een klein kind,--waren buiten zich zelven van vreugde, toen zij hun hoofd door den nationalen "poncho" staken, een groote wollen zak of mantel met een gat in het midden, en hun beenen in lederen laarzen, gemaakt van den achterpoot van een jong paard.
Hun rijk getuigde muilezel leverde ook een schoon gezigt op, met het arabisch gebit in den bek, met den langen teugel van gevlochten leder, die tot zweep diende, met zijn hoofdstel, dat met metalen sieraden pronkte, en met de "alforja's," dubbele linnen zakken van schitterende kleur, die levensmiddelen voor één dag bevatten.
Ten gevolge van zijn verstrooidheid scheelde het weinig of Paganel kreeg drie of vier schoppen van zijn voortreffelijk rijdier, toen hij er op wilde gaan zitten.
Toen hij eindelijk stevig in den zadel zat, met zijn onafsoheidelijken kijker aan een riem bij zich en met de voeten in de stijgbeugels, vertrouwde hij zich toe aan de schranderheid van zijn dier, en had geen reden om daarover spijt te gevoelen.
De jonge Robert toonde reeds van den beginne af grooten aanleg om een uitmuntend ruiter te worden.
De stoet zette zich in beweging.
Het was prachtig weder, de lucht volkomen helder, en de dampkring door den zeewind genoegzaam afgekoeld in weerwil van de zonnehitte.
De kleine troep volgde met snellen tred de bogtige oevers der baai van Talcahuano, ten einde dertig mijlen zuidelijker het uiteinde der parallel te bereiken.
Dien eersten dag trok men haastig tusschen het riet van voormalige uitgedroogde moerassen heen, maar men sprak weinig.
De afscheidsgroeten hadden een diepen indruk achtergelaten in het gemoed der reizigers.
Zij konden nog den rook der _Duncan_ zien, die reeds bijna uit het gezigt was.
Allen zwegen, behalve Paganel; die leergierige aardrijkskundige deed zich zelven vragen in het spaansch, en beantwoordde ze in dezelfde taal.
Ook de gids was vrij stil van aard, en zijn beroep had geen babbelaar van hem gemaakt.
Hij sprak naauwelijks tot de inlanders.
Als menschen van het vak verstonden dezen hun werk zeer goed.
Als een muildier staan bleef, zetten zij het aan met een keelgeluid, en als dit niet hielp met een fermen steen, die met vaste hand geworpen zijn koppigheid wel overwon.
Raakte er een riem los of brak er een teugel, dan trok de inlander zijn mantel uit, en wikkelde den kop van het dier er in, dat, zoodra het ongemak hersteld was, terstond weder voortging.
De muilezeldrijvers zijn gewoon om ten acht ure na het ontbijt te vertrekken en tot des namiddags ten vier ure door te rijden, waarna zij hun nachtverblijf in gereedheid brengen. Edward Glenarvan hield zich aan dit gebruik.
Toen de gids het sein gaf om te rusten, kwamen de reizigers juist aan de stad Arauco, liggende aan de zuidpunt der baai, zonder dat zij van den schuimenden kant der zee afgeweken waren. Van hier zouden zij een twintigtal mijlen westwaarts hebben moeten gaan tot aan de baai Carnero, om er het uiteinde van den zeven en dertigsten graad te vinden.
Maar de agenten van Glenarvan hadden dit gedeelte der kust reeds doorzocht, zonder eenig spoor van de schipbreuk aan te treffen. Een nieuw onderzoek was dus onnoodig, en men besloot de stad Arauco tot uitgangspunt te nemen.
Van daar zou men in een zuivere regte lijn oostwaarts opgaan.
Het kleine gezelschap trok de stad binnen om er den nacht door te brengen, en sloeg zich op de binnenplaats eener herberg in de open lucht neder, daar deze, wat de gemakkelijke inrigting betreft, nog in een allerellendigsten toestand verkeerde.
Arauco is de hoofdstad van Araucanië, een staat, honderd vijftig mijlen lang en dertig breed, bewoond door de Molouchen, die oudste zonen van het chilische ras, door den dichter Ercilla bezongen.
Het is een fier en forsch ras, het eenige in de beide Amerika's, dat nooit door vreemden overheerscht is.
Heeft Arauco ook al vroeger aan de Spanjaarden behoord, zoo onderwierpen de inwoners zich toch niet; zij verzetteden zich toen, zooals zij zich nu nog verzetten tegen de ondernemingen van Chili, en hun vrije vlag,--een witte ster op een azuren veld,--wappert nog van den top van den versterkten heuvel, die de stad beschermt.
Terwijl het avondeten gereed werd gemaakt, gingen Glenarvan, Paganel en de gids een wandeling doen tusschen de met riet gedekte huizen.
Behalve een kerk en de overblijfselen van een franciscaner klooster, leverde Arauco niets bezienswaardigs op.
Glenarvan trachtte eenige inlichtingen te verkrijgen, maar te vergeefs.
Paganel was wanhopend, omdat hij zich niet door de inwoners kon doen verstaan; maar, daar dezen het araucanisch spreken,--een bijzondere taal, die tot aan de straat van Magellaan gesproken wordt,--had Paganel evenveel aan het spaansch als aan het hebreeuwsch.
Hij hield dus zijne oogen bezig in plaats van zijn ooren, en vermaakte zich, als een echt geleerde, met de beschouwing van de verschillende typen van het molouchsche ras, die hij ontmoette.
De mannen hadden een rijzige gestalte, een plat gezigt, een koperkleurige huid, een baardelooze kin, een schuwen blik en een breed hoofd, dat met lang zwart haar was bedekt.
Zij schenen verzot op die bijzondere soort van lediggang van krijgslieden, die in vredestijd niet weten, wat zij doen zullen. Hunne vrouwen, die er ongelukkig en moedig uitzagen, hielden zich bezig met het zware huiswerk, verzorgden de paarden, maakten de wapens schoon, bebouwden het land, gingen voor haar heeren op de jagt, en vonden toch nog tijd om die donkerblaauwe mantels te maken, waaraan zij twee jaren besteden, en die minstens honderd dollars kosten.
Kortom, die Molouchen zijn een vrij onbeduidend volk, welks zeden nog tamelijk ruw zijn. Zij hebben bijna alle menschelijke ondeugden en maar ééne deugd, liefde voor de onafhankelijkheid.
De waardige geleerde overdreef, en men begreep hem nog minder, toen hij er bijvoegde, dat, daar hij een Franschman was, zijn hart sterk klopte bij zijn bezoek aan de stad Arauco. Toen de majoor hem naar de reden van die onverwachte "hartklopping" vroeg, antwoordde hij, dat zijn aandoening zeer natuurlijk was, omdat een zijner landgenooten voorheen op den troon van Araucanië had gezeten.
Jacques Paganel noemde trotsch den braven De Tonneins, een uitstekend man, vroeger procureur te Périgueux, wiens baard wat al te zwaar was, en die ondergaan had, wat de onttroonde koningen zoo gaarne "de ondankbaarheid hunner onderdanen" noemen. Toen de majoor even glimlachte bij de gedachte, dat een gewezen procureur van den troon was gejaagd, antwoordde Paganel zeer ernstig, dat het voor een procureur misschien gemakkelijker was om een goed koning te worden, dan voor een koning om een goed procureur te worden.
Op dat gezegde barstten allen in lagchen uit, en dronken eenige teugen "chicha" op de gezondheid van Orellie-Antoine I, ex-koning van Araucanië. In hun mantels gewikkeld vielen de reizigers eenige minuten daarna in een gerusten slaap.
Des anderen daags ten acht ure ging de kleine troep, met de merrie in de voor- en de inlanders in de achterhoede, oostwaarts op weg naar de zeven en dertigste parallel.
Hij trok nu door het vruchtbare gebied van Araucanië, rijk aan wijngaarden en kudden.
Maar gaandeweg werd de streek woester.
Ter naauwernood trof men, mijlen van elkander verwijderd, een hut van "rastreadores" aan, indiaansche paardentemmers, die in geheel Amerika beroemd zijn.
Soms ook een verlaten posthuis, dat tot schuilplaats diende voor den zwervenden bewoner der vlakte.
Op dezen dag versperden twee rivieren, de Rio de Raque en de Rio de Tubal, den weg voor de reizigers.
Maar de gids ontdekte een doorwaadbare plaats, welke hen aan de overzijde bragt.
Aan den gezigteinder vertoonde zich de keten der Andes, wier kruinen naar het noorden oprezen en wier pieken in aantal toenamen.
Het waren nog maar de onderste wervels van de ontzaggelijke ruggegraat, waarop het geheele gebeente der Nieuwe Wereld rust.
Des namiddags ten vier ure hield men, na een togt van vijf en dertig mijlen, in het open veld stil onder een boschje van reusachtige myrteboomen.
De muilezels werden onttoomd, en gingen in vrijheid grazen in het digte gras der weide.
De knapzakken leverden de gewone hoeveelheden vleesch en rijst.
De schapenhuiden werden op den grond gelegd en dienden tot dekens, de zadels tot kussens, en allen vonden op deze zonderlinge bedden een verkwikkende rust, terwijl de inlanders en de gids ieder op hun beurt de wacht hielden.
Daar het weder zoo gunstig bleef, daar alle reizigers, ook Robert, goed gezond waren, daar eindelijk die reis onder zulke gelukkige voorteekens begonnen werd, moest men er gebruik van maken en voortgaan, evenals een speler "die op zijn dreef komt." Dat was aller gevoelen.
Den volgenden dag reisde men stevig door, trok zonder ongelukken de snelstroomende Bell over, en toen zij zich des avonds aan de oevers der Rio Biobio, die spaansch Chili van onafhankelijk Chili scheidt, legerden, kon Glenarvan nogmaals berekenen, dat zij weder vijf en dertig mijlen hadden afgelegd.
Het land was niet veranderd. Het was nog altijd vruchtbaar en rijk aan narcisleliën, boomvormige vioolplanten, japansche leliën der dalen, gemeene doornappels en cactussen met goudgele bloemen.
Eenige dieren, onder anderen de katpardel, hielden zich schuil in de digte struiken.
Een reiger, een eenzame moerasuil, lijsters en zilverduikers, die voor de klaauwen van den valk vlugtten, waren de eenige vertegenwoordigers der vogelsoorten.
Maar inboorlingen zag men weinig, ter naauwernood eenige "guasso's", bastaardkinderen van Indianen en Europeanen, die voortrenden op paarden, welken zij tot bloedens toe de reusachtige sporen gaven, waarvan hun naakte voet voorzien was, en die als schaduwen voorbij-ijlden.
Men kon onderweg met niemand spreken, en dus ook geen inlichtingen verkrijgen.
Glenarvan schikte zich er in.
Hij zeide bij zich zelven, dat kapitein Grant, door Indianen gevangen genomen zijnde, door hen over de Andes-keten moest medegesleept zijn.
In de pampa's, en niet aan deze zijde, konden derhalve de nasporingen tot eenige uitkomst leiden.
Er zat dus niets anders op dan geduld te oefenen en snel en onafgebroken vooruit te gaan.
In afwachting van beter, deed Paganel onderweg zijn best om zijn keel te gewennen aan de moeijelijkheden der uitspraak, zonder daarom zijn aardrijkskundige waarnemingen te verwaarloozen. Daarin was hij verbazend sterk en zou hij niet ligt zijn meester vinden.
Wanneer Edward Glenarvan den gids over de een of andere bijzonderheid van het land ondervroeg, antwoordde zijn geleerde reisgenoot altijd nog eer dan de gids, die hem dan ook geheel verbluft aanstaarde.
Dienzelfden dag kwam men tegen twee ure aan een weg, die den tot nu toe gevolgden sneed. Glenarvan vroeg natuurlijk naar den naam, en even natuurlijk ook was het Paganel, die antwoordde:
"Het is de weg van Yumbel naar los Angeles."
Glenarvan zag den gids aan.
"Juist!" antwoordde deze.
Zich vervolgens naar den aardrijkskundige wendende, zeide hij:
"Gij hebt zeker dit land reeds doorreisd?"
"Dat zou ik denken!" antwoordde Paganel zeer ernstig.
"Op een muilezel?"
"Neen! in mijn armstoel."
De gids begreep er niets van, hij haalde althans de schouders op en stelde zich weder aan het hoofd van den troep.
Des namiddags ten vijf ure hield hij stil in een diepe kloof, eenige mijlen boven het stadje Loja. Dien nacht bragten de reizigers door aan den voet der sierra's, de voorloopers der groote Cordillera.
XII. Twaalf duizend voet boven den grond.
De togt door Chili had tot nog toe geen noemenswaardig bezwaar opgeleverd.
Maar nu kwamen de hindernissen en bezwaren, aan een togt door het gebergte onvermijdelijk verbonden, allen tegelijk.
Nu zou de worsteling met den tegenstand der natuur eerst regt beginnen.
Vóór het vertrek moest een vraag van gewigt opgelost worden. Langs welken pas kon men over de keten der Andes komen, zonder van den aangenomen weg af te wijken?
De gids, hierover ondervraagd zijnde, antwoordde:
"Ik ken maar twee bruikbare wegen in dit gedeelte der Cordillera's."
"Den weg van Arica zonder twijfel," zeide Paganel, "die door Valdivia Mendoza ontdekt is."
"Juist."
"En dien van Villarica, ten zuiden van den Nevado van dien naam."
"Juist."
"Die beide wegen, mijn vriend! hebben maar één gebrek, namelijk dat zij voor ons te noordelijk of te zuidelijk zijn."
"Zoudt gij misschien een anderen pas willen voorstellen?" vroeg de majoor.
"Ja!" antwoordde Paganel, "den pas van Antuco, op de helling van den vulkaan gelegen op zeven en dertig graden dertig minuten, dat is maar een halve graad bezijden onzen weg.
Hij is slechts duizend vademen hoog en door Zamudio de Cruz ontdekt."
"Goed!" zeide Glenarvan, "maar kent onze gids dien pas van Antuco?"
"Ja, mylord! ik heb hem bereisd, en zoo ik hem niet voorstelde, dan is het alleen, omdat het op zijn hoogst een weg is voor het vee, die alleen door de indiaansche herders van de oostelijke helling gebruikt wordt."
"Welnu, mijn vriend!" antwoordde Glenarvan, "waar de kudden merriën, schapen en ossen der Pehuenchen over kunnen, kunnen wij ook over.
En daar wij op dien weg in de regte lijn blijven, stem ik voor den pas van Antuco."
Het sein tot vertrek werd aanstonds gegeven, en men drong in het dal van las Lajas, tusschen groote massa's gekristalliseerde kalk.
Men steeg langs een bijna onmerkbare helling.
Tegen elf ure moest men de oevers van een klein meer omrijden, een door de natuur gevormden vergaderbak en het schilderachtig vereenigingspunt van al de riviertjes uit den omtrek; zij vielen er murmelend in en vermengden hun rustig en kristalhelder water.
Boven het meer strekten zich groote "llano's" uit, hooge grasvlakten, waarop de kudden der Indianen weidden.
Vervolgens stiet men op een moeras, dat zuid en noord liep, en dat men, geholpen door het instinct der muilezels, gelukkig doorwaadde.
Ten één ure, kwam men bij het fort Ballenare, op een hooge rots gelegen, die het met zijn vervallene wallen beheerschte.
Men ging er voorbij.
De hellingen werden reeds steil en steenachtig, en de steentjes, die de hoef der muildieren losmaakte, rolden onder hun pooten weg en vormden gedruisch makende steenvallen. Tegen drie ure zag men weder andere schilderachtige puinhoopen van een fort, dat bij den opstand van 1770 verwoest was.
"De bergen zijn zeker nog niet voldoende om de menschen te scheiden," zeide Paganel, "dat men ze nog versterkt heeft!"
Van dit punt af werd de weg moeijelijk, zelfs gevaarlijk, de hellingen werden hoe langer hoe steiler, de bergwanden naderden elkander hoe langer hoe meer, de afgronden werden verschrikkelijk diep.
De muilezels gingen voorzigtig voort met den neus op den grond om den weg te beruiken.
Men reed achter elkander.
Bij een onverwachte kromming van het pad verdween de merrie, en dan rigtte de kleine karavaan zich naar het verwijderde geklingel van het klokje.
Dikwijls gebeurde het ook door de grillige kronkelingen van den weg, dat de reizigers in twee evenwijdige lijnen voorttrokken, en dat de gids met de inlanders kon spreken, terwijl een kloof, die naauwelijks twee vademen breed maar wel twee honderd diep was, een onoverkomelijken afgrond tusschen hen vormde.
Het gras worstelde nog wel met de overheersching van den steen; maar de strijd tusschen het delfstoffen- en het plantenrijk was reeds duidelijk zigtbaar.
De nabijheid van den vulkaan Antuco was reeds merkbaar aan eenige strepen ijzerkleurige lava, bedekt met gele naaldvormige kristallen.
De opeengestapelde en overhellende rotsen bleven staan tegen de wetten van het evenwigt in.
Het was duidelijk, dat de aardbevingen haar voorkomen ligt konden veranderen, en een enkele blik op die wankele spitsen, die scheve koepels, die slecht bevestigde ronde bergtoppen, was voldoende om het besluit te wettigen, dat voor die bergachtige streek het uur nog niet geslagen was om onder haar eigene zwaarte te bezwijken.
In deze omstandigheden werd het moeijelijk om den weg te herkennen.
De bijna onafgebrokene schudding van het berggevaarte doet menigmaal het spoor verdwijnen, en de herkenningsteekens blijven niet op dezelfde plaats.
De gids aarzelde dan ook; hij hield stil; hij zag in het rond; hij onderzocht de gedaante der rotsen; hij zocht op den weeken steen naar voetstappen van Indianen.
Het was geheel onmogelijk om zich te oriënteeren.
Lord Edward volgde zijn gids op den voet; hij begreep en gevoelde, dat diens verlegenheid in dezelfde mate toenam als de moeijelijkheden van den weg; hij durfde hem niets vragen en dacht, misschien niet zonder grond, dat het met het instinct der muilezeldrijvers evenzoo gelegen is als met dat der muilezels, en dat het beter is om daarop te vertrouwen.
Nog een uur lang dwaalde de gids om zoo te zeggen op goed geluk af rond, maar kwam toch hoe langer hoe hooger op den berg.
Eindelijk was hij verpligt om te blijven staan.
Men was op den bodem eener enge vallei; van een dier naauwe engten, welke de Indianen "quebrada's" noemen. Een loodregte muur van porfier sloot er den uitgang van.
Na te vergeefs een doortogt gezocht te hebben, steeg de gids af, sloeg de armen over elkander en wachtte.
Glenarvan kwam bij hem.
"Zijt gij verdwaald?" vroeg hij.
"Neen, mylord!" antwoordde de gids.
"Maar wij zijn toch niet in den pas van Antuco?"
"Wij zijn er wel in."
"Vergist gij u niet?"
"Ik vergis mij niet.
Ziedaar de overblijfselen van een vuur, dat de Indianen hebben aangelegd, en ziedaar de sporen door de kudden merriën en schapen achtergelaten."
"Dan heeft men dezen weg toch begaan?"
"Ja! maar men zal hem niet meer begaan.
De laatste aardbeving heeft hem onbruikbaar gemaakt."
"Voor de muilezels," antwoordde de majoor; "maar niet voor de menschen."
"Dat moet gij weten," antwoordde de gids; "ik heb gedaan, wat ik kon.
Ik ben bereid om met mijn muilezels terug te keeren, als gij het verlangt, en om de andere wegen der Cordillera op te zoeken."
"En dat zal een oponthoud zijn?..."
"Van minstens drie dagen."
Zonder een woord te spreken luisterde Glenarvan naar de gezegden van den gids.
Deze was ontegenzeggelijk getrouw aan de gemaakte afspraak.
Zijn muilezels konden niet verder.
Toen echter het voorstel gedaan werd om terug te keeren, wendde Glenarvan zich naar zijn medgezellen en sprak:
"Wilt gij trots alle gevaren verder gaan?"
"Wij willen u volgen!" antwoordde Tom Austin.
"En u zelfs voorgaan!" voegde Paganel er bij.
"En wat is ook wel bezien de geheele zaak?
Niets anders dan het beklimmen eener bergketen, welker andere helling onvergelijkelijk ligter af te dalen is!
Als wij zoo ver zijn, zullen wij de argentijnsche gidsen vinden, die ons den weg door de pampa's zullen wijzen, en vlugge paarden, die gewoon zijn om door de vlakte te rennen.
Voorwaarts dus en zonder aarzelen!"
"Voorwaarts!" riepen de reisgenooten van Glenarvan. "Gaat gij niet met ons mede?" vroeg deze aan den gids.
"Ik ben een muilezeldrijver," antwoordde deze.
"Zooals gij wilt."
"Wij kunnen hem wel missen," zeide Paganel; "aan gene zijde van dezen muur zullen wij de paden van Antuco terugvinden, en ik maak mij sterk om u even goed aan den voet van den berg te brengen, als de beste gids der Cordillera's."
Glenarvan rekende dus af met den gids, en zond hem weg met de inlanders en de muilezels.
De wapenen, de werktuigen en eenige levensmiddelen werden onder de zeven reizigers verdeeld.
Met algemeene stemmen besloot men de beklimming terstond te hervatten, en zoo noodig een gedeelte van den nacht door te reizen.
Ter linkerzijde van de helling kronkelde zich een steil voetpad, dat de muildieren niet hadden kunnen beklimmen.
De bezwaren waren talrijk; maar na een paar vermoeijende uren en veel omwegen, waren Glenarvan en zijne reisgenooten weder in den pas van Antuco.
Nu bevonden zij zich in dat gedeelte der eigenlijke Andes, dat niet ver ligt van de hoogste kam der Cordillera's; maar er was geen schijn noch schaduw meer te vinden van een gebaand pad of een herkenbaren pas.
De geheele omtrek was tijdens de laatste aardbevingen het onderst boven gekeerd, en men moest de bergruggen hoe langer hoe hooger bestijgen.
Paganel was zeer teleurgesteld, nu hij den weg niet vrij vond, en rekende op zware vermoeijenissen, als zij den top der Andes moesten beklimmen; want hun gemiddelde hoogte bedraagt van elf duizend tot twaalf duizend zes honderd voeten.
Het was zeer gelukkig, dat het weder bedaard, de lucht helder en het jaargetijde gunstig was; maar in den winter, van Mei tot October, zou zulk een beklimming onuitvoerbaar geweest zijn; de snerpende koude doet de reizigers weldra omkomen, en wie zij spaart, ontsnapt toch niet aan de hevigheid der "temporales" een soort van orkanen, aan deze streken eigen, en die de afgronden der Cordillera jaarlijks met lijken vullen.
Men klom den geheelen nacht door; men moest zich met de handen vasthouden om de bijna ongenaakbare bergvlakte te beklauteren; men sprong over breede en diepe kloven; in plaats van met touwen heesch men elkander met de handen op, en de schouders dienden tot ladders; die onversohrokkenen geleken op een troep paljassen, die zich aan al de dwaasheden der icarische spelen overgaven.
Duizendmaal hadden nu Mulrady gelegenheid om zijn kracht, en Wilson, om zijn vlugheid ten toon te spreiden. Die beide dappere Schotten overtroffen zich zelven; menigmaal zou de kleine troep, zonder hun opoffering en hun moed, den togt hebben moeten staken.
Glenarvan verloor den jongen Robert niet uit het oog, die door zijn jeugd en zijn levendigheid vaak tot onbezonnenheid oversloeg. Paganel ging met echt fransche woede vooruit.
Wat den majoor betreft, deze bewoog zich slechts zooveel als noodig was, niet meer, maar ook niet minder, en zijn stijgende beweging was zoo goed als onmerkbaar.
Bespeurde hij, dat hij reeds verscheidene uren achtereen aan het klimmen was? dat is niet zeker. Misschien verbeeldde hij zich wel, dat hij daalde.
Des morgens ten vijf ure bewees de waarneming van den barometerstand, dat de reizigers een hoogte van zeven duizend vijf honderd voeten bereikt hadden.
Zij waren nu op de voorliggende bergvlakken, de uiterste grens van den boomgroei.
Er huppelden eenige dieren rond, die een jager gelukkig of rijk zouden gemaakt hebben; die vlugge dieren wisten het wel, want zij vlugtten, zoodra zij van verre menschen zagen naderen.
Het was het lama, een kostbaar dier in het gebergte, dat het schaap, het rund en het paard vervangt, en leeft, waar het muildier niet leven kan. Het was de chinchilla, een zachtzinnig en vreesachtig knaagdiertje, rijk aan bont, dat het midden houdt tusschen den haas en den springhaas, en wien zijn achterpooten het voorkomen van een kangoeroe geven.
Een alleraardigst gezigt levert dit vlugge diertje op, wanneer het evenals een eekhoorntje over de toppen der boomen loopt. "Het is nog geen vogel," zeide Paganel; "maar het is toch geen viervoetig dier meer."
En toch waren die dieren nog geenszins de laatste bewoners van het gebergte.
Ter hoogte van negen duizend voeten, op de grens der eeuwige sneeuw, leefden nog onvergelijkelijk schoone herkaauwende dieren gezellig bijeen: de alpaca met zijn lang en zijdeachtig haar, ook die soort van geiten zonder horens, sierlijke en fiere dieren met fijne wol, die de natuurkundigen vicunna's noemen.
Maar men behoefde er niet aan te denken om ze te naderen, ter naauwernood lieten ze zich even zien; ze vloden ijlings weg en gleden zonder geraas over het schitterend witte tapijt.
Op deze hoogte was het voorkomen der streek geheel veranderd.
Groote en glinsterende ijsblokken, hier en daar met een blaauwachtige tint, verrezen aan alle kanten en weerkaatsten de eerste stralen der opgaande zon.
Nu werd de beklimming zeer gevaarvol.
Men durfde geen voet meer verzetten zonder den grond naauwkeurig te onderzoeken, ten einde de kloven te ontdekken.
Wilson had zich aan het hoofd van het gezelschap gesteld, en onderzocht met den voet de oppervlakte der gletschers.
Zijn makkers drukten naauwkeurig zijn voetstappen en vermeden luide gesprekken; want het geringste geraas, dat de luchtlagen in beweging bragt, kon den val der sneeuwmassa's veroorzaken, die zeven a acht honderd voet boven hun hoofd hingen.
Zij waren nu in het gewest der heesters gekomen, die, twee honderd vijftig vademen hooger hun plaats moesten afstaan aan de grasgewassen en de cactussen. Ter hoogte van elf duizend voet hielden ook deze planten op den naakten bodem te bedekken, en ieder spoor van plantengroei verdween.
De reizigers hadden maar eens, ten acht ure, stil gehouden om hun krachten door een korten maaltijd te herstellen, en met bovenmenschelijken moed begonnen zij weder te klimmen, daarbij steeds toenemende gevaren trotseerende. Zij moesten over scherpe rotspunten en onpeilbare afgronden heen.
Op vele plaatsen waren houten kruisen langs den weg opgerigt, ter aanduiding van de plekken, waar talrijke ongelukken plaats hadden gehad. Tegen twee ure bereikten zij een onmetelijk bergvlak, zonder eenig spoor van plantengroei, een soort van woestijn, die zich tusschen kale rotsen uitstrekte.
De lucht was droog, de hemel had een hard blaauwe kleur; op deze hoogten regent het nooit, en de dampen worden alleen in sneeuw of in hagel opgelost.
Hier en daar boorden eenige porfier- of basaltspitsen door het witte lijklaken, gelijk de beenderen van een geraamte, en van tijd tot tijd vielen brokken kwarts of gneis, door den invloed der lucht verweerd, in gruis met een zwak geraas, dat door de ijlheid van den dampkring bijna onhoorbaar was.
Intusschen waren de krachten van den kleinen troep, hoe moedig ook, geheel uitgeput.
Toen lord Edward de uitputting zijner reisgenooten bemerkte, speet het hem, dat hij zich zoover op den berg had gewaagd.
De kleine Robert verzette zich tegen de vermoeijenis, maar kon niet verder.
Ten drie ure bleef Glenarvan staan.
"Wij moeten rust nemen," zeide hij; want hij zag wel, dat niemand dit voorstel zou doen.
"Rust nemen?" antwoordde Paganel, "maar wij hebben geen dak."
"Het moet toch, al was het alleen ter wille van Robert."
"Wel neen, mylord!" antwoordde de moedige knaap, "ik kan nog verder gaan ... houdt u niet o....""
"Wij zullen u dragen, mijn jongen!" antwoordde Paganel; "maar wij moeten, wat het ook kosten moge, de oostelijke helling bereiken.
Daar zullen wij misschien een nachtverblijf in een hut vinden.
Ik vraag nog een togt van twee uren."
"Vindt gij dat allen goed?" vroeg Glenarvan.
"Ja!" antwoordden zijn reisgenooten.
Mulrady voegde er bij: "Ik belast mij met het kind."
En men ging weder in een oostelijke rigting verder; de beklimming werd nog gedurende twee vreeselijke uren voortgezet. Men klom maar altijd door om de hoogste bergtoppen te bereiken.
De verdunning der lucht veroorzaakte die pijnlijke beklemdheid, bekend onder den naam van "puna."
Het bloed zijpelde uit het tandvleesch en de lippen ten gevolge van het verbroken evenwicht der lucht, en misschien ook onder den invloed der sneeuw, die op een aanzienlijke hoogte den dampkring, zooals bewezen is, bederft.
Door een versnelde inademing moest men het gebrek aan digtheid vergoeden om den bloedsomloop gaande te houden, hetgeen niet minder vermoeijend was dan de weerkaatsing der zonnestralen op de sneeuwhoopen.
Hoe sterk ook de wilskracht dier moedige mannen ware, toch kwam het oogenblik, waarop de krachtigsten bezweken, en de duizeligheid, die verschrikkelijke plaag op de bergen, vernietigde niet alleen hun ligchaamskrachten, maar ook hun zedelijke kracht. Niet straffeloos kan men tegen vermoeijenissen van dien aard worstelen.
Weldra vielen zij telkens, en degenen die vielen konden slechts verder gaan door op hun knieën voort te kruipen.
De uitputting zou dus weldra een eind gemaakt hebben aan deze te lang voortgezette beklimming, en Glenarvan overzag niet zonder schrik het eindelooze sneeuwkleed, de koude, die het op dit noodlottige gewest deed nederdalen, de schaduw, die naar die woeste toppen opsteeg, het gebrek aan een nachtverblijf, toen de majoor hem tegenhield en op een kalmen toon zeide: "Eene hut."
XIII.
De afdaling van de Cordillera.
Ieder ander dan Mac Nabbs zou honderdmaal voorbij, om, ja zelfs over die hut gegaan zijn, zonder haar bestaan te vermoeden.
Een verhevenheid van het sneeuwtapijt onderscheidde haar naauwelijks van de omringende rotsen.
Eerst moest men de sneeuw wegruimen.
Na een half uur onafgebroken doorgewerkt te hebben, hadden Wilson en Mulrady eindelijk den ingang der "casucha" vrij gemaakt, en het kleine gezelschap haastte zich om er bezit van te nemen.
Die hut, door de Indianen gebouwd, was gemaakt van "adobes," een soort van in de zon gebakken steenen; zij had de gedaante van een kubus van twaalf voet lang, en verhief zich op den top van een basaltblok.
Een steenen trap voerde naar de deur, de eenige opening van het stulpje, en hoe naauw zij ook ware, wisten de orkanen, de sneeuw of de hagel zich er toch wel een weg door te banen, wanneer de storm in het gebergte was losgelaten.
Tien menschen konden er gemakkelijk plaats in vinden, en waren haar wanden al niet waterdigt genoeg in den regentijd, nu beschermden zij althans eenigzins tegen de snerpende koude, die volgens den thermometer tien graden onder nul bedroeg.
Ook verschafte een soort van haard met een pijp van zeer slecht zamengevoegde steenen gelegenheid om vuur aan te leggen, en zich behoorlijk tegen de koude der buitenlucht te beschermen.
"Dit verblijf is voldoende," zeide lord Edward, "al is het juist niet gemakkelijk ingerigt.
De Voorzienigheid heeft ons hierheen geleid, en het eerste wat wij doen moeten, is Haar er voor te danken."
"Maar het is een paleis," antwoordde Paganel. "Er ontbreken slechts schildwachten en hovelingen aan.
Wij zijn hier bijzonder goed gehuisvest."
"Vooral wanneer er een goed vuur aan den haard zal knetteren," zeide Tom Austin; "want wij hebben niet alleen honger, maar zijn ook verschrikkelijk koud, geloof ik, en wat mij aangaat, een flinke takkebos zou mij meer opvrolijken dan een stuk wildbraad."
"Als dat zoo is, Tom!" antwoordde Paganel, "zullen wij ons best doen om brandstoffen te vinden."
"Brandstoffen op den top der Cordillera's!" zeide Mulrady, terwijl hij met een ongeloovig gezigt het hoofd schudde.
"Dat men een schoorsteen in deze hut gemaakt heeft," antwoordde de majoor, "is waarschijnlijk, omdat men hier wel iets te branden vindt."
"Onze vriend Mac Nabbs heeft gelijk," zeide Glenarvan; "maakt alles voor het avondeten gereed; ik zal houthakker zijn."
"Wilson en ik gaan met u mede," antwoordde Paganel.
"Als ik soms van dienst kan zijn?..." zeide Robert opstaande.
"Neen! rust maar uit, wakkere knaap!" antwoordde Glenarvan.
"Gij zult een man zijn op een leeftijd, waarop anderen nog maar kinderen zijn!"
Glenarvan, Paganel en Wilson verlieten de hut.
Het was zes ure des avonds.
De koude was doordringend, ofschoon het doodstil was.
De blaauwe kleur der lucht werd reeds donker, en de laatste zonnestralen beschenen nog maar even de hooge punten van de bergvlakken der Andes.
Paganel, die zijn barometer had mede genomen, raadpleegde hem, en zag, dat het kwik op 49.5 duim staan bleef. De stand der kwikkolom kwam overeen met een hoogte van elf duizend zeven honderd voet.
Dit gedeelte der Cordillera's was dus slechts negen honderd ellen lager dan de Mont-Blanc.
Hadden deze bergen dezelfde moeijelijkheden opgeleverd als die fransche reus, of waren slechts de orkanen en wervelwinden tegen hen losgelaten, dan zou geen enkele onzer reizigers de groote keten der Nieuwe Wereld overgekomen zijn. Op een porfierbergje gekomen, wendden Glenarvan en Paganel hun blikken naar alle punten van den gezigteinder.
Zij bevonden zich nu op den top van de sneeuwvelden der Cordillera, en overzagen een ruimte van vijftig vierkante mijlen.
Ten oosten gingen de hellingen in een zachte glooijing over, langs welke de inlanders zich honderden vademen ver laten afglijden.
Overlangsche strooken steenen en zwerfblokken, die door het voortschuiven der gletschers verplaatst waren, vormden in de verte onmetelijke strepen van kleiachtig puin.
Reeds werd het dal van de Colorado hoe langer hoe meer in de schaduw, door de ondergaande zon veroorzaakt, gehuld; de verhevenheden van den grond, de uitstekende punten, de naalden en spitsen, door haar stralen beschenen, werden langzamerhand onzigtbaar, en allengs strekte de duisternis zich over de geheele oostelijke helling der Andes uit.
In het westen bescheen het licht de voorbergen nog, die den loodregten wand der westelijke zijden schragen.
Het oog werd verblind, als het op de rotsen en gletschers staarde, die zich baadden in de stralen van de zon.
Ten noorden golfde een rij van toppen, die onmerkbaar ineensmolten en als het ware een lijn vormden, die door een bevende en onbedrevene hand was getrokken.
Het oog kon ze niet van elkander onderscheiden. Maar ten zuiden werd het tooneel daarentegen prachtig, en bij het vallen der duisternis nam het grootsche afmetingen aan.
Wanneer men in het woeste dal van de Torbido nederzag, kon men den Antuco overzien, wiens ontzaggelijke krater zich twee mijlen verder opende.
De vulkaan loeide als een ontzaggelijk monster, gelijk aan de Leviathans van den voortijd, en braakte vurige rookzuilen uit, vermengd met stroomen van roetachtige vlammen. De geheele kring van omringende bergen scheen in brand te staan; hagelbuijen van witgloeijende steenen, wolken van roodachtige dampen, vuurpijlen van lava, vereenigden zich tot vonkelende schoven.
Een ontzaggelijke glans, die ieder oogenblik helderder werd, een verblindende vlam, vervulde dien wijden omtrek met zijn sterken weerschijn, terwijl de zon, langzamerhand van haar schemerlicht beroofd, als een uitgedoofde ster in de schaduwen aan den gezigteinder verdween.
Paganel en Glenarvan zouden welligt lang verdiept zijn gebleven in de beschouwing van die prachtige worsteling tusschen het vuur des hemels en het vuur der aarde; de geimproviseerde houthakkers maakten plaats voor de kunstenaars; maar Wilson, die minder met al dat schoon ophad, riep hen tot de werkelijkheid terug.
Hout was er wel niet, maar gelukkig waren de rotsen met dun en droog korstmos bekleed; zij verzamelden een aanzienlijken voorraad daarvan, alsmede van een zekere plant, "llaretta" geheeten, welker wortel redelijk wel kon branden. Zoodra die kostelijke brandstof in de hut was gebragt, wierp men ze op den haard.
Het kostte vrij wat moeite om het vuur aan te maken, maar nog meer om het aan te houden. De zeer verdunde lucht leverde niet genoeg zuurstof meer aan de vlam; althans de majoor gaf die reden op.
"Tot vergoeding," voegde hij er bij, "zal het water niet tot honderd graden verwarmd behoeven te worden om te koken; wie hun koffij gaarne zetten met water van honderd graden zullen het er buiten moeten doen; want op deze hoogte kookt het water reeds onder de negentig graden."
Mac Nabbs vergiste zich niet; toen men den thermometer, zoodra het water kookte, in den ketel dompelde, wees hij slechts zeven en tachtig graden.
Met smaak dronk elk eenige teugen kokend heete koffij; maar het gedroogde vleesch vond men wel wat ontoereikend, hetgeen Paganel aanleiding gaf om de volgende even gegronde als nuttelooze opmerking te maken.
De makkers van Mac Nabbs hadden niet eens tijd gehad om hem te bedanken en zijn al te driftige voorkomendheid wat te beteugelen, toen zich in de verte een gehuil deed hooren, dat lang aangehouden werd. Het waren geen kreten van enkele dieren, maar van een geheele kudde, die met snelheid naderde.
Zou de Voorzienigheid soms, na eerst een nachtverblijf bezorgd te hebben, ook nog in het avondeten willen voorzien?
Die gedachte kwam bij den aardrijkskundige op. Maar Glenarvan bragt zijn vreugde een weinig tot bedaren door de opmerking, dat men op die hoogte geen viervoetige dieren op de Cordillera aantreft.
"Waar komt dat geraas dan vandaan?" vroeg Tom Austin.
"Hoort gij wel, hoe nabij het komt?"
"Zou het een lawine zijn?" vroeg Mulrady.
"Dat is onmogelijk!
Het is niets anders dan gehuil," antwoordde Paganel.
"Laten wij eens gaan zien!" zeide Glenarvan.
"En laten wij als jagers gaan zien!" voegde de majoor er bij, die zijn karabijn reeds greep.
Allen stormden de hut uit.
De duisternis van den nacht werd alleen verminderd door het licht der sterren.
De maan, die in het laatste kwartier was, was nog niet op.
De noordelijke en oostelijke toppen verdwenen in de duisternis, en alleen het tooverachtig schaduwbeeld van eenige zeer hooge rotsen kon het oog nog waarnemen.
Het gehuil,--een gehuil van ontstelde dieren,--werd hoe langer hoe sterker.
Zij kwamen van het donkere gedeelte der Cordillera's.
Wat ging daar om?
Plotseling naderde een woedende lawine, maar een lawine van levende en van schrik waanzinnige wezens.
Het geheele bergvlak scheen te dreunen.
Er kwamen honderden, duizenden misschien van die dieren, welke in weerwil van de ijlheid der lucht een oorverdoovend geraas maakten.
Was het rood wild uit de pampa's of eenvoudig een troep lama's en vicunna's?
Glenarvan, Mac Nabbs, Robert, Austin en de beide matrozen hadden naauwelijks den tijd om zich ter aarde te werpen, terwijl die levende wervelwind eenige voeten boven bun hoofd voorttrok.
Paganel, die als nachtziende was blijven staan om beter te zien, werd in een oogwenk omvergeworpen.
Tegelijk hoorde men een vuurwapen losbranden.
De majoor had op de gis geschoten.
Het kwam hem voor, alsof er een dier digt bij hem nederviel, terwijl de geheele troep door zijn onweerstaanbare vaart medegesleept en nog veel sterker huilende, op de hellingen verdween, die door den weerschijn van den vulkaan verlicht werden.
"Ha! ik heb hem!" zeide een stem,--die van Paganel.
"Wat hebt gij?" vroeg Glenarvan.
"Wel, mijn bril!
Men mag zich gelukkig achten, als men in zulk een verwarring alleen zijn bril verliest!"
"Gij zijt toch niet gekwetst?..."
"Neen! alleen heb ik een trap gehad.
Maar van wien?"
"Hiervan," antwoordde de majoor, die het beest, dat hij geveld had, voortsleepte.
Een ieder haastte zich om de hut weder te bereiken, en bij het schijnsel van het vuur onderzocht men het "schot" van Mac Nabbs.
Het was een mooi dier, dat op een kleinen kameel zonder bult geleek; het had een fijnen kop, een plat ligchaam, lange en tengere pooten, fijn, geel haar, en witte vlekken onder aan den buik.
Naauwelijks had Paganel het gezien, of hij riep: "Het is een guanacha!"
"Wat is een guanacha?" vroeg Glenarvan.
"Een dier, dat men eten kan," antwoordde Paganel.
"En smaakt het goed?"
"Dat geloof ik.
Het is godenspijs.
Ik wist wel, dat wij versch vleesch voor ons avondeten zouden hebben.
En welk vleesch!
Maar wie zal het dier slagten?"
"Dat zal ik wel doen," zeide Wilson.
"Goed, en ik zal het roosteren," antwoordde Paganel.
"Zijt gij dan een kok, mijnheer Paganel?" vroeg Robert.
"Dat zou ik haast denken, mijn jongen! ik ben immers een Franschman!
In een Franschman steekt altijd een kok!"
Vijf minuten later leide Paganel breede sneden wildbraad op de kolen van den wortel der llaretta.
Tien minuten daarna diende hij aan zijn reisgenooten dat zeer smakelijk uitziende vleesch voor onder den naam van "reepen van guanacha."
Niemand liet zich lang noodigen, en allen zetten er met graagte de tanden in.
Maar tot groote verbazing van den aardrijkskundige werd de eerste mondvol ontvangen met een leelijk gezigt en een eenstemmig "ba!" "Het is afschuwelijk!" zeide de een.
"Het is niet eetbaar!" riep de ander. Hoezeer het hem ook speet, moest de arme geleerde toch bekennen, dat dit geroosterd vleesch niet gebruikt kon worden, zelfs niet door uitgehongerden.
Men begon dan ook den draak met hem te steken, hetgeen hij zich goedwillig liet aanleunen, en zijn "godenspijs" te beschimpen; hij zelf echter zocht naar de oorzaak, waarom dat guanacha-vleesch, dat werkelijk goed en zeer geacht is, onder zijne handen zoo afschuwelijk was geworden, toen hem een onverwachte opmerking te binnen schoot.
"Ik ben er achter!" riep hij.
"Voor den drommel! ik ben er achter! ik heb het gevonden!"
"Was het vleesch misschien te veel aangestoken?" vroeg Mac Nabbs zeer bedaard.
"Neen! onverdragelijke majoor! maar het was vleesch, dat te veel geloopen had!
Dat ik daaraan niet gedacht heb!"
"Wat bedoelt gij daarmede, mijnheer Paganel?" vroeg Tom Austin.
"Ik bedoel, dat de guanacha alleen dan goed is, wanneer hij in den slaap gedood is; als men hem lang jaagt, als hij lang achtereen loopt, is zijn vleesch niet eetbaar meer.
Uit den smaak blijkt dus, dat dit dier, en bij gevolg de geheele kudde, van verre kwam."
"Zijt gij daarvan zeker?" zeide Glenarvan.
"Ik ben er stellig zeker van."
"Maar welk voorval, welk natuurverschijnsel heeft die dieren zoo kunnen verschrikken en hen opjagen op een uur, dat zij rustig in hun leger moesten slapen?"
"Op die vraag, waarde Glenarvan!" zeide Paganel, "moet ik u het antwoord schuldig blijven; en mij dunkt, dat wij niet beter kunnen doen, dan er ons hoofd niet mede te breken en te gaan slapen.
Ik kan de oogen niet langer open houden.
Keurt gij het ook niet goed, majoor?"
"Ja, Paganel! laten wij gaan slapen."
Hierop wikkelden allen zich in hun mantel, het vuur werd goed voorzien, en spoedig ging er in alle toonen en in allerlei maat een geducht gesnork op, waar tusschen de bas van den geleerden aardrijkskundige de harmonie bewaarde.
Edward Glenarvan alleen sliep niet.
Een heimelijke onrust hield hem in een staat van vermoeijende slapeloosheid.
Hij dacht onwillekeurig aan die kudde, welke in ééne rigting voortvlugtte, aan haar onverklaarbaren schrik.
De guanacha's konden niet door rood wild vervolgd worden.
Op deze hoogte is het niet, en nog veel minder zijn er jagers.
Welke angst dreef hen dan naar de afgronden van den Antuco, en wat was er de oorzaak van?
Glenarvan had een voorgevoel van een naderend gevaar.
Onder den invloed eener halve slaperigheid werden zijn denkbeelden echter langzamerhand gewijzigd, en de vrees maakte plaats voor hoop.
Hij zag, hoe hij des anderen daags in de vlakte der Andes zou zijn.
Daar zouden de nasporingen eerst regt beginnen, en was de goede uitslag misschien niet ver af.
Hij dacht aan kapitein Grant, aan diens beide matrozen, die uit een harde slavernij verlost zouden worden.
Die beelden gingen snel in zijn geest voorbij, daar zij telkens verstrooid werden door het geknetter van het vuur, door een vonk, die knappend omhoog steeg, door een heldere vlam, die het gelaat zijner slapende makkers verlichtte en een schaduw langs de wanden der hut deed gaan.
Eens meende hij in de verte een dof en dreigend gerommel op te vangen, gelijk aan het ratelen van een donder, die niet uit de lucht kwam.
Dat gerommel nu kon alleen veroorzaakt worden door een storm, die op de zijden des bergs, eenige duizenden voeten onder zijn top woedde.
Glenarvan wilde het onderzoeken en verliet de hut.
De maan ging juist op.
De dampkring was zuiver en stil.
Geen wolkje was er boven noch beneden te zien.
Hier en daar slechts bewoog zich de weerschijn der vlammen van den Antuco.
Geen onweder, geen weerlicht was er aan de lucht. In het toppunt schitterden duizenden sterren.
En toch duurde het gerommel maar altijd voort; het scheen te naderen en door de keten der Andes voort te loopen.
Glenarvan ging nog ongeruster naar binnen, zich afvragende welk verband er bestond tusschen dat onderaardsche gerommel en de vlugt der guanacha's. Was er een uitwerksel en een oorzaak aanwezig?
Hij zag op zijn horlogie, dat op twee uur stond.
Daar hij echter niet zeker was, dat er een gevaar naakte, wekte hij zijn makkers niet, die de vermoeidheid vast had doen inslapen, en hij verviel zelf in eene loome dommeling, die verscheidene uren aanhield.
Eensklaps deed een geweldig geraas hem overeind vliegen.
Het was een oorverdoovend leven, te vergelijken met het hortend en stootend gedruisch, dat ontelbare kruidwagens, die over een helder klinkend plaveisel rijden, zouden maken.
Plotseling gevoelde Glenarvan, dat de grond onder hem wegzonk; hij zag de hut slingeren en splijten.
"Op! op!" riep hij uit.
Zijne makkers werden allen wakker, over elkander heen geworpen, en langs een schrikwekkende schuinte medegesleept.
De zon, die juist opging, bescheen een akelig tooneel.
De gedaante der bergen veranderde in een oogwenk; de kegels werden afgeknot; de wankelende spitsen verdwenen, alsof er onder haar een luik werd geopend.
Ten gevolge van een aan de Cordillera's eigen natuurverschijnsel, werd een geheele streek, ter breedte van verscheidene mijlen, verplaatst en gleed zij naar de vlakte. "Een aardbeving!" riep Paganel.
Hij vergiste zich niet.
Het was een van die veelvuldige omkeeringen op de bergachtige grens van Chili, en juist in dienzelfden omtrek, waarin Copiapo tweemaal verwoest en Santiago in veertien jaren viermaal het onderst boven gekeerd is.
Dit gedeelte van den aardbol wordt door het inwendige vuur ondermijnd, en de vulkanen van deze nog jonge bergketen zijn slechts ontoereikende veiligheidskleppen voor de onderaardsche dampen.
Dat is de oorzaak dier onophoudelijke schokken, bekend onder den naam van "temblores".
Het bergvlak, waaraan zeven mannen, verdoofd en verschrikt, hangende aan bosjes korstmossen, zich vastklemden, gleed intusschen met de vaart van een sneltrein, d.i. met een snelheid van vijftig mijlen in het uur.
Het was even onmogelijk om te roepen, als om een beweging te maken ten einde te vlugten of zijn val te stuiten.
Men zou elkander toch niet hebben kunnen verstaan. Het inwendig gerommel, het geraas der lawinen, de schok der graniet- en basaltmassa's, de ronddwarrelende sneeuw, zoo fijn als stof, maakten de minste woordenwisseling onmogelijk.
Nu eens zakte het gesteente zonder horten of stooten; dan weder slingerende en stampende, gelijk het dek van een schip in een holle zee, langs afgronden gaande, waarin brokken van den berg nederstortten, of de eeuwenoude boomen ontwortelende, maakte het met de naauwkeurigheid eener onmetelijke zeis al de uitstekende punten der oostelijke helling effen en gelijk.
Men verbeelde zich de kracht eener massa van verscheidene duizend millioenen tonnen zwaarte, met steeds toenemende snelheid voortgeschoven onder een hoek van vijftig graden!
Niemand zou kunnen berekenen hoe lang die onbeschrijfelijke val wel duurde.
Niemand durfde voorzien in welken afgrond hij gestuit zou worden.
Of allen nog levend bijeen waren, dan of een hunner reeds op den bodem van een afgrond lag, kon niemand nog zeggen.
Door de snelheid hunner vaart verdoofd, door de koude lucht, die hen doordrong, verstijfd, door de sneeuwjagt verblind, snakten zij naar verademing, waren zij magteloos, bijna levenloos, en hielden zij zich alleen uit een instinct van zelfbehoud aan de rotsen vast. Plotseling slingerde een allerhevigste schok hen van hun glijdend voertuig af.
Zij werden vooruit geworpen en rolden op de laatste bergranden neder. Het bergvlak bleef onbewegelijk liggen.
Het duurde eenige minuten eer iemand zich bewoog.
Eindelijk stond er een op, wel verdoofd door den val, maar toch nog krachtig,--de majoor.
Hij schudde het stof, dat hem verblindde, van zich af en zag in het rond.
Zij lagen in een kleinen kring over elkander, gelijk de hagel uit een geweer.
De majoor telde ze.
Zij waren er allen, op één na.
De ontbrekende was Robert Grant.
XIV.
Een gelukkig geweerschot.
De oostelijke zijde van de Cordillera de los Andes bestaat uit zachte glooijingen, die ongemerkt in de vlakte uit loopen. Daar was een gedeelte van het vaste gesteente plotseling blijven liggen.
In deze nieuwe streek met digt gras begroeid, met prachtige boomen bedekt, droegen tallooze appelboomen, die ten tijde der verovering geplant waren en geheele bosschen vormden, hun goudgele vruchten. Het was een hoek van het weelderige Normandië in het zilverland neergesmeten, en onder iedere andere omstandigheid zou het oog eens reizigers getroffen geweest zijn door dien plotselingen overgang uit de woestijn in de oasis, van de besneeuwde bergtoppen in de groene weiden, van den winter in den zomer.
De grond was weder even onbewegelijk geworden als altijd. De aardbeving was afgeloopen, en zonder twijfel oefenden de onderaardsche krachten haar verwoestende werking nu verder uit; want de Andes-keten schudt en beeft altijd hier of daar.
Ditmaal was de schudding allerhevigst geweest.
De berglijn was geheel gewijzigd. Een nieuw panorama van toppen, kammen en pieken teekende zich af op den blaauwen grond des hemels, en de gids uit de pampa's zou er te vergeefs naar zijn gewone herkenningspunten gezocht hebben.
De dag beloofde zeer schoon te zullen zijn; de stralen der zon, die haar vochtig bed in de Stille Zuidzee had verlaten, gleden over de argentijnsche vlakten en dompelden zich reeds in de golven van den Atlantischen Oceaan.
Het was acht ure in den morgen.
Door de zorg van den majoor weder bijgebragt, kwamen Edward Glenarvan en diens makkers langzamerhand in het leven terug. Het bleek nu, dat zij met een verschrikkelijke verdooving vrij waren gekomen.
Zij waren van de Cordillera afgedaald, en zouden reden gehad hebben om zich te verheugen over het snelle middel van vervoer, door de natuur bekostigd, hadden zij niet een hunner, en wel de zwakste, een kind, Robert Grant gemist.
Allen beminden dien wakkeren knaap: Paganel, die zich bijzonder aan hem gehecht had, de majoor ondanks zijn koelheid, allen, maar vooral Glenarvan. Deze was wanhopend, toen hij de verdwijning van Robert vernam.
Hij stelde zich voor, hoe het arme kind in den een of anderen afgrond weggezonken zou zijn, en hoe hij te vergeefs om hem roepen zou, dien hij zijn tweeden vader noemde.
"Vrienden! vrienden!" zeide hij, met moeite zijn tranen bedwingende, "wij moeten hem zoeken, wij moeten hem terug vinden!
Wij kunnen hem zoo niet aan zijn lot overlaten!
Geen vallei, geen kloof, geen afgrond mogen wij ondoorzocht laten! Gij moet mij een touw om het lijf binden!
Gij moet mij aflaten! Ik wil het, hoort gij? ik wil het!
De Hemel geve, dat Robert nog leeft, en ik zal hem redden!
Hoe zouden wij zonder hem zijn vader durven opzoeken, en welk regt hebben wij om kapitein Grant te redden, wanneer het geschieden moet ten koste van het leven zijns zoons?"
De reisgenooten van Glenarvan hoorden hem sprakeloos aan; zij gevoelden, dat hij een straal van hoop in hun blikken trachtte te vinden, en sloegen de oogen neder.
"Welnu!" hervatte lord Edward, "gij verstaat mij, en gij zwijgt!
Koestert gij dan geen hoop meer, ook niet de geringste?"
Er heerschte eenige oogenblikken een diepe stilte, tot Mac Nabbs het woord opvatte en zeide:
"Wie uwer, mijne vrienden! herinnert zich, wanneer Robert verdwenen is?"
Op die vraag volgde geen antwoord.
"Gij zult mij dan toch wel kunnen zeggen," vervolgde de majoor, "wie het kind naast zich had bij de afdaling van de Cordillera?"
"Ik," antwoordde Wilson.
"Welnu, tot wanneer hebt gij hem naast u gezien?
Bedenk u wel!
Spreek!"
"Ik herinner mij alleen," antwoordde Wilson, "dat Robert Grant, terwijl hij met de hand krampachtig een bosje korstmos vasthield, geen twee minuten vóór den schok, die een einde aan onze afdaling maakte, nog naast mij was."
"Geen twee minuten!
Bedenk u wel, Wilson! de minuten hebben u zeker wat lang toegeschenen!
Vergist gij u niet?"
"Ik geloof, dat ik zeker ben van hetgeen ik zeg....
Ja, het is zoo ... geen twee minuten!"
"Goed!" zeide Mac Nabbs.
"En was Robert aan uw linker- of aan uw regterzijde?"
"Aan mijn linkerzijde.
Ik herinner mij, dat zijn mantel mij in het aangezigt woei."
"En in welke rigting bevondt gij u met betrekking tot ons?..."
"Ook ter linkerzijde."
"Dus heeft Robert alleen aan deze zijde kunnen verdwijnen," zeide de majoor zich naar den berg wendende en deszelfs regterzijde aanwijzende.
"Ik voeg er bij, dat, den tijd in aanmerking genomen, die sedert zijn verdwijning verloopen is, het kind gevallen moet zijn op dat gedeelte van den berg, dat zich bevindt tusschen den voet en eene hoogte van twee mijlen.
Daar moeten wij zoeken; wij zullen ons naar verschillende punten begeven, en dan zullen wij hem zeker terug vinden."
Geen woord werd er verder gewisseld. De zes mannen bestegen de Cordillera, plaatsten zich op haar rug op verschillende hoogten en begonnen hun nasporingen.
Zij bleven steeds ter regterzijde van de lijn van nederdaling, doorzochten de geringste scheuren, daalden op den bodem der afgronden neder, die gedeeltelijk gedempt waren door de brokken van het vaste gesteente, en meer dan één hunner kwam er uit te voorschijn met gescheurde kleederen en bebloede handen en voeten, na zijn leven te hebben blootgesteld.
Behalve eenige ontoegankelijke bergvlakken, werd dit gedeelte der Andes uren lang naauwkeurig onderzocht, zonder dat een van die moedige lieden er aan dacht om rust te nemen.
Vergeefsche moeite.
Het kind had niet alleen den dood in den berg gevonden, maar ook een graf, welks zerk, uit het een of ander ontzaggelijk rotsblok bestaande, zich voor eeuwig boven hem gesloten had.
Tegen één ure waren Glenarvan en zijne reisgezellen, uitgeput en afgemat, weder op den bodem van het dal bijeen.
Lord Edward was aan een hevige smart ter prooi; hij sprak naauwelijks, en alleen deze woorden, door snikken afgebroken, kwamen over zijne lippen:
"Ik zal niet heengaan! Ik zal niet heengaan!"
Allen begrepen die stijfhoofdigheid, welke tot een vaststaand denkbeeld was geworden, en eerbiedigden ze.
"Laten wij wachten," zeide Paganel tot den majoor en tot Tom Austin.
"Laten wij wat uitrusten en onze krachten herstellen.
Wij hebben ze noodig, of om onze nasporingen te vernieuwen, of om onzen weg te vervolgen."
"Ja!" antwoordde Mac Nabbs, "wij zullen blijven, omdat Edward het verlangt! Hij hoopt.
"God weet het!" zeide Tom Austin.
"Arme Robert!" antwoordde Paganel, zich de oogen afdroogende.
Er groeiden een menigte boomen in het dal; de majoor koos een groep hooge St.
Jansbroodboomen, waaronder hij een voorloopige legerplaats liet opslaan.
Eenige dekens, de wapens, een weinig gedroogd vleesch en rijst, was alles, wat de reizigers over hadden gehouden.
Niet verre van daar stroomde een beekje, welks door de lawine nog min of meer troebel water in de eerste behoefte voorzag.
Mulrady ontstak vuur op het gras, en spoedig kon hij zijn heer een warme en verkwikkende drank aanbieden.
Glenarvan weigerde ze, en bleef van alle kracht beroofd op zijn mantel uitgestrekt liggen.
Zoo verstreek de dag.
De volgende nacht was even kalm en stil als de voorgaande.
Terwijl zijne makkers wel roerloos maar toch wakker lagen, beklom Glenarvan op nieuw de hellingen der Cordillera.
Hij luisterde scherp, nog altijd hopende, dat een laatste kreet tot hem zou doordringen. Hij waagde zich, al was hij alleen, zeer ver bergop, leide zijn oor tegen den grond, luisterde en onderdrukte zelfs het kloppen van zijn hart, terwijl hij op een toon van wanhoop het kind riep.
Den geheelen nacht dwaalde de arme lord op den berg rond. Paganel en de majoor volgden hem beurtelings, gereed om hem hulp te bieden op de gladde rotspunten en aan den rand der afgronden, waarheen zijn nuttelooze onvoorzigtigheid hem voerde.
Maar al zijn pogingen waren vergeefsch, en alleen de echo antwoordde op zijn duizendwerf herhaald geroep van "Robert! Robert!" door dien geliefden naam na te baauwen.
De zon ging op.
Men moest Glenarvan van de verwijderde bergvlakken halen, en hem, hoewel tegen zijn zin, naar de legerplaats brengen. Zijn wanhoop was ontzettend.
Wie zou tegen hem van vertrekken hebben durven spreken, en hem voorstellen om dat rampzalige dal te verlaten?
Inmiddels raakten de levensmiddelen op.
Digt bij zou men de argentijnsche gidsen, die de muilezeldrijver besteld had, en de paarden, die voor de reis door de pampa's noodig waren, ontmoeten.
De terugtogt was met meer bezwaren verbonden dan het voortzetten der reis.
Bovendien, de _Duncan_ zou aan de kust van den Atlantischen Oceaan wachten.
Al die gewigtige redenen gedoogden geen langer verwijl, en in aller belang mogt het uur van vertrek niet uitgesteld worden.
Mac Nabbs beproefde Glenarvan uit zijn smart op te beuren.
Hij sprak lang, zonder dat zijn vriend hem scheen te verstaan.
Glenarvan schudde het hoofd. Toch kwamen eenige woorden over zijne lippen.
"Vertrekken!" zeide hij.
"Ja! vertrekken."
"Nog één uur!" zeide lord Edward.
"Ja, nog één uur," antwoordde de waardige majoor.
En toen het uur om was, smeekte Glenarvan als een gunst om hem nog één uur toe te staan. Men zou gezegd hebben dat hij een veroordeelde was, die om verlenging zijns levens bad.
Dat duurde zoo tot omstreeks twaalf ure.
Toen aarzelde Mac Nabbs met aller goedkeuring niet langer, en zeide tot Glenarvan, dat zij moesten vertrekken, en dat het leven zijner reisgenooten van een snel besluit afhing.
"Ja! ja!" zeide lord Edward, "laten wij vertrekken!"
Maar terwijl hij zoo sprak, dwaalde zijn oog van Mac Nabbs af; zijn blik bleef op een zwarte stip in de lucht gevestigd.
Eensklaps stak hij zijn hand omhoog, en bleef onbewegelijk staan, alsof hij versteend ware.
"Daar! daar!" zeide hij, "ziet! ziet!"
Allen wendden de oogen hemelwaarts en in de rigting, die hun zoo gebiedend werd aangewezen.
Thans werd de zwarte stip zigtbaar grooter. Het was een vogel, die op een onmetelijken afstand in de lucht zweefde.
"Een condor," zeide Paganel.
"Wat zegt gij? een condor!" antwoordde Glenarvan.
"Wie weet? hij komt! hij daalt! wacht even!"
Die prachtige vogel, wien de Incas voorheen goddelijke eer bewezen, is de koning der zuidelijke Andes. In deze streken bereikt hij een buitengewone grootte.
Zijn kracht is verbazend, en menigmaal stort hij runderen in den afgrond neder. Hij valt schapen, geiten en jonge kalveren, die in de vlakte rondloopen, aan, en voert ze in zijn klaauwen tot een verbazende hoogte.
Niet zelden zweeft hij twintig duizend voet boven den grond, d.i. op een hoogte, die de mensch niet kan overschrijden. Van daar laat die koning der lucht, voor het beste gezigt onmerkbaar, zijn scherpen blik over de aarde weiden, en onderscheidt hij de geringste voorwerpen met een gezigtsvermogen, dat de verwondering der natuurkundigen opwekt.
De ontzaggelijke vogel naderde, nu eens zwevende, dan weder met de snelheid van een vallend ligchaam nederdalende. Weldra beschreef hij, geen honderd vademen van den grond, met een grooten straal wijde cirkels.
Men kon hem geheel onderscheiden. Op zijn krachtige vleugels dreef hij bijna zonder klapwieken op de lucht; want het is een eigenschap der groote vogels, dat zij met een majestueuse kalmte vliegen, terwijl de insecten om te blijven zweven wel duizendmaal in een seconde hun vlerkjes moeten uitslaan.
De majoor en Wilson hadden hun karabijn gegrepen.
Glenarvan hield hen met een gebaar tegen.
De condor beschreef in zijn vlugt kringen boven een soort van ontoegankelijk bergvlak, een kwartmijl hoog op de zijden der Cordillera gelegen.
Hij draaide met een duizelingwekkende snelheid rond, opende en sloot zijn vreeselijke klaauwen, en schudde zijn kraakbeenigen kam.
"Daar! daar!" riep Glenarvan.
Daar schoot hem eensklaps een gedachte te binnen. "Als Robert nog leeft!" riep hij op een toon van ontzetting, "dan zal die vogel....
Vuur! vrienden! vuur!"
Maar het was te laat. De condor was reeds achter hooge, uitstekende rotspunten verdwenen.
Er verliep een seconde, een seconde die wel een eeuw duurde! Daarna kwam de ontzaggelijke vogel zwaar beladen weder te voorschijn, en verhief zich langzaam in de lucht.
Een kreet van ontzetting ging er op.
Men zag, hoe de condor een levenloos ligchaam, dat van Robert Grant, in zijn klaauwen heen en weer schudde.
De vogel had zijn kleederen vast gegrepen, en bevond zich geen honderd vijftig voet boven de legerplaats; hij had de reizigers bemerkt en wilde met zijn zware prooi ontvlugten, waarom hij de luchtlagen hevig met zijn vleugels sloeg.
"Ach!" riep Glenarvan, "ik zou liever zien, dat het lijk van Robert op deze rotsen verbrijzeld werd, dan dat het moest dienen...."
Hij voltooide den zin niet, en de karabijn van Wilson grijpende, wilde hij op den condor aanleggen. Maar zijn arm beefde.
"Laat mij maar begaan," zeide de majoor.
En met een rustigen blik, een vaste hand en een onbewegelijk ligchaam mikte hij op den vogel, die reeds drie honderd voet van hem af was.
Maar hij had zijn karabijn nog niet afgedrukt, of daar klonk reeds een losbranding in het dal; tusschen twee basaltrotsen dwarrelde een witte rook, en de condor, in den kop getroffen, viel al ronddraaijende langzaam neder, door zijn grote uitgespreide vleugels opgehouden, die tot valscherm dienden.
Hij had zijn prooi niet losgelaten, en viel vrij langzaam op den grond neder, op tien schreden afstands van de steile oevers der beek.
"Helpt! helpt!" riep Glenarvan.
En zonder te onderzoeken, vanwaar dat door de Voorzienigheid bestuurde schot gekomen was, snelde hij naar den condor.
Zijn makkers volgden hem ijlings.
Toen zij aankwamen, was de vogel dood. Het ligchaam van Robert verdween onder zijn groote vleugels.
Glenarvan wierp zich op het lijk van het kind, bevrijdde hem uit de klaauwen des vogels, strekte hem op het gras uit, en drukte zijn oor tegen de borst van dat levenloos ligchaam.
Nooit was er verschrikkelijker vreugdekreet over menschelijke lippen gekomen, dan toen lord Glenarvan opstond met den uitroep:
"Hij leeft! hij leeft nog!"
Onmiddellijk werd Robert van zijn kleederen ontdaan, en zijn aangezigt met koud water gewasschen.
Hij bewoog zich even, opende zijn oogen, zag rond en sprak eindelijk de volgende woorden: "Ach! zijt gij het, mylord!... mijn vader!..."
Glenarvan kon niet antwoorden; de aandoening verstikte zijn stem, en nederknielende weende hij bij dat zoo wonderdadig geredde kind.
XV.
Het spaansch van Jacques Paganel.
Na pas aan het eene gevaar ontkomen te zijn, werd Robert door een ander, niet geringer bedreigd, dat van onder liefkozingen te bezwijken. Hoewel hij nog zeer zwak was, kon geen een van die wakkere lieden de lust wederstaan om hem te omhelzen.
Die hartelijke omhelzingen zijn stellig niet schadelijk voor de zieken, want het kind stierf er niet aan. Integendeel.
Maar na den geredde dacht men aan den redder, en zooals van zelf spreekt was de majoor de eerste, die op de gedachte kwam om eens rond te zien.
Vijftig schreden van het beekje af stond een zeer rijzig man onbewegelijk stil op een der laagste punten van den berg.
Een lang geweer lag aan zijne voeten.
Die man, die zoo plotseling was komen opdagen, had breede schouders en lange haren, die met lederen riempjes waren opgebonden.
Hij was meer dan zes voet lang; zijn bronskleurig gelaat was tusschen de oogen en den mond rood, aan het onderste ooglid zwart, en op het voorhoofd wit.
Op de wijze der grensbewoners van Patagonië gekleed, droeg die inboorling een prachtigen mantel met roode figuren versierd, vervaardigd uit het vel van den hals en de pooten van een guanacha, met de pezen van struisvogels vastgenaaid, en met de zijdeachtige wol naar buiten gekeerd.
Onder zijn mantel droeg hij een naauwsluitende kleeding van vossevel, die van voren in een punt uitliep.
Aan zijn gordel hing een zakje, dat de kleuren bevatte, die hij gebruikte om zijn aangezigt te beschilderen.
Zijn laarzen waren van een stuk ossehuid vervaardigd, en om den enkel met regelmatig over elkaar gekruiste riemen vastgemaakt.
Het gelaat van dien Patagoniër was zeer schoon en zeer verstandig, in spijt van de kakelbonte kleuren, waarmede het versierd was.
Hij wachtte in een waardige houding.
Als men hem daar zoo onbewegelijk en deftig op zijn voetstuk van rotsen had zien staan, zou men hem voor het standbeeld der koelbloedigheid gehouden hebben.
Zoodra de majoor hem bemerkt had, wees hij hem aan Glenarvan, die naar hem toeliep.
De Patagoniër deed twee schreden vooruit.
Glenarvan greep zijn hand en drukte ze in de zijne.
Er lag in den blik van den lord, in de opgeruimde uitdrukking van zijn gelaat, in zijn geheele houding zulk een gevoel van erkentelijkheid, zulk een uitdrukking van dankbaarheid, dat de inboorling zich er niet in kon vergissen.
Hij boog zachtjes het hoofd en zeide eenige woorden, die de majoor evenmin als zijn vriend kon verstaan.
Daarop veranderde de Patagoniër, na de vreemdelingen oplettend aangezien te hebben, van taal; maar, wat hij ook deed, zij begrepen die nieuwe taal evenmin als de andere.
Zekere uitdrukkingen echter, waarvan de inboorling zich bediende, troffen Glenarvan. Het kwam hem voor, dat zij tot de spaansche taal behoorden, waarvan hij eenige der meest gebruikelijke woorden kende.
"_Espagñol_?" zeide hij.
De Patagoniër knikte, een gebaar, dat bij alle volken dezelfde toestemmende beteekenis heeft.
"Goed!" zeide de majoor, "dat is een kolfje naar de hand van onzen vriend Paganel.
Hoe gelukkig, dat hij op de gedachte gekomen is om spaansch te leeren!"
Paganel werd geroepen.
Hij kwam dadelijk aanloopen, en groette den Patagoniër met echt franschen zwier, waarvan deze waarschijnlijk niets begreep.
De geleerde aardrijkskundige werd aangaande den stand van zaken ingelicht. "Zeer goed!" zeide hij.
En den mond wijd openende om de woorden des te duidelijker te kunnen uitspreken, zeide hij:
"_Vos sois um homem de bem_!"
De inboorling luisterde oplettend, maar antwoordde niet.
"Hij begrijpt mij niet," zeide de aardrijkskundige.
"Misschien legt gij den klemtoon niet goed?" antwoordde de majoor.
"Dat is het.
Die duivelsche klemtoon!"
En Paganel herhaalde zijn compliment nog eens, maar met hetzelfde gevolg.
"Ik zal eens iets anders zeggen," zeide hij, en met een regterlijke langzaamheid sprekende, liet hij deze woorden hooren:
"_Sem devida, um Patagdo_?"
De ander bleef even stom als te voren.
"_Dizeime_!" voegde Paganel er bij.
De Patagoniër gaf nog geen antwoord. "_Vos compriendeis_?" riep Paganel zoo driftig, dat het weinig scheelde of hij had zijn stembanden gebroken.
Het was duidelijk, dat de Indiaan hem niet begreep; want hij antwoordde, maar in het spaansch:
"_No comprendo._."
Nu was het de beurt van Paganel om vreemd op te kijken; hij schoof driftig zijn bril van zijn voorhoofd voor zijn oogen, als iemand, wiens bloed aan het koken gaat.
"Ik laat mij hangen," zeide hij, "als ik een woord van dat helsche koeterwaalsch versta!
Het is zeker araucanisch!"
"Wel neen," antwoordde Glenarvan, "die man heeft zeker in het spaansch geantwoord."
En zich tot den Patagoniër keerende, herhaalde bij: "_Espagñol_?"
"_Si, si_!" antwoordde de inboorling.
De verrassing van Paganel ging tot verbazing over.
De majoor en Glenarvan knipoogden tegen elkander. "Hoe is het, mijn geleerde vriend?" zeide de majoor, terwijl onwillekeurig een glimlachje zijn lippen krulde, "hebt gij misschien weder een van die buijen van verstrooidheid gehad, die gij in pacht schijnt te hebben?"
"Wat blieft!" zeide de aardrijkskundige eenigzins geraakt.
"Ja! het is zeker, dat die Patagoniër spaansch spreekt...."
"Hij!"
"Ja, hij! zoudt gij wel ligt een andere taal geleerd hebben, denkende...."
Mac Nabbs voltooide den zin niet.
Een krachtig "och!" van den geleerde, vergezeld van een veelbeteekenend schouderophalen, deed hem eensklaps zwijgen.
"Majoor! gij gaat te ver," zeide Paganel op een droogen toon.
"Maar, daar gij toch niet begrijpt!" antwoordde Mac Nabbs.
"Ik begrijp niet, omdat die inboorling niet goed spreekt!" antwoordde de aardrijkskundige, die ongeduldig begon te worden.
"Dat wil zeggen, dat hij niet goed spreekt, omdat gij niet begrijpt," gaf de majoor bedaard ten antwoord.
"Dat is toch een onaannemelijke vooronderstelling, Mac Nabbs!" zeide nu Glenarvan.
"Hoe verstrooid onze vriend Paganel ook zijn moge, kan men toch niet aannemen, dat dit zoover zou gegaan zijn, dat hij de eene taal voor de andere zou geleerd hebben!"
"Verklaar mij de zaak dan wat nader, waarde Edward! of liever gij, brave Paganel!"
"Ik verklaar niet," antwoordde Paganel, "ik bevestig.
Hier is het boek, waarin ik mij dagelijks in de moeijelijkheden der spaansche taal oefen!
Bezie het maar, majoor! en gij zult zien of ik u om den tuin leid!" Dit zeggende tastte Paganel in zijne zakken; na eenige minuten gezocht te hebben, haalde hij er een zeer gehavend boek uit en bood het met een zeker voorkomen aan.
De majoor nam het boek en zag hem aan:
"Wat is dat voor een werk?" vroeg hij.
"Het is de _Lusiade_," antwoordde Paganel, "een heerlijk heldendicht, dat...."
"De _Lusiade_!" riep Glenarvan.
"Ja, mijn vriend! de _Lusiade_ van den grooten Camoëns, niets meer en niets minder!"
"Camoëns!" herhaalde lord Edward; "maar, ongelukkige vriend! Camoëns is een Portugees.
Dus leert gij reeds zes weken lang het portugeesch!"
"Camoëns! _Lusiade_! portugeesch!..."
Paganel wist niet meer, wat hij er van zeggen moest.
Zijn oogen werden vochtig onder zijn bril, terwijl een luid gelach in zijn ooren klonk; want al zijn reismakkers stonden om hem heen.
De Patagoniër vertrok zijn gezigt niet; hij wachtte geduldig op de verklaring van een voorval, dat voor hem geheel onbegrijpelijk was.
"Ach! zinnelooze! dwaas, die ik ben!" zeide Paganel eindelijk.
"Hoe is het mogelijk! Dat is geen moedwillig verzinsel!
Ik zelf heb het gedaan!
Maar, dat is een spraakverwarring, evenals te Babel!
Ach! vrienden! vrienden! naar Indië te vertrekken en in Chili aan te komen! het spaansch te leeren en portugeesch te spreken! dat is te sterk, en als het zoo voortgaat, zal ik nog eens zelf uit het raam springen in plaats van mijn sigaar naar buiten te werpen!"
Als men Paganel zoo over zijn misvatting hoorde spreken en zijn grappige wanhoop zag, was het onmogelijk om ernstig te blijven.
Hij zelf gaf er dan ook trouwens het voorbeeld van.
"Lacht, mijne vrienden!" zeide hij, "lacht, zooveel gij wilt! Gij zult niet zooveel om mij lagchen, als ik zelf er om lach!"
En hij barstte in het luidste gelach uit, dat ooit uit den mond van een geleerde kwam.
"Het is niettemin waar, dat wij nu zonder tolk zijn," zeide de majoor.
"O, troost u maar!" antwoordde Paganel; "het portugeesch en het spaansch gelijken zoo zeer op elkander, dat ik mij er in vergist heb; maar diezelfde overeenkomst zal mij in staat stellen om mijn dwaling spoedig te herstellen, en binnen kort wil ik dien waardigen Patagoniër bedanken in de taal, die hij zoo goed spreekt."
Paganel had gelijk; want hij kon weldra eenige woorden met den inboorling wisselen; hij vernam zelfs, dat de Patagoniër Thalcave heette, een woord, dat in de araucanische taal "Donderaar" beteekent.
Dien bijnaam had hij ongetwijfeld gekregen om zijn bedrevenheid in het hanteeren der vuurwapenen.
Maar wat Glenarvan vooral aanstond was de mededeeling, dat de Patagoniër gids van beroep, en wel gids door de pampa's was.
De vinger Gods was zoo duidelijk in die ontmoeting, dat de goede uitslag der onderneming reeds den vorm van een voldongen feit aannam, en niemand twijfelde nu meer aan de redding van kapitein Grant.
Intusschen waren de reizigers en de Patagoniër naar Robert teruggekeerd.
Deze breidde zijn armen naar den inboorling uit, die, zonder een woord te spreken, hem de hand op het hoofd legde.
Hij onderzocht het kind en betastte zijn pijnlijke leden.
Glimlagchende ging hij nu aan de oevers der beek eenige handen vol wilde selderie plukken, waarmede hij het ligchaam van den zieke wreef.
Onder dit wrijven, dat zeer zacht verrigt werd, voelde het kind zijn krachten terugkomen, en het bleek ras, dat hij slechts eenige uren rust behoefde om geheel te herstellen.
Er werd dus besloten, dat deze dag en de volgende nacht in de legerplaats doorgebragt zouden worden.
Er waren ook nog twee gewigtige vragen op te lossen betreffende het voedsel en het vervoer.
Men had gebrek aan levensmiddelen en muilezels beiden.
Gelukkig, dat Thalcave er was.
Die gids, gewoon om de reizigers langs de patagonische grenzen te geleiden, en een der schranderste baqueano's van het land, nam op zich om Glenarvan van al het ontbrekende te voorzien.
Hij bood aan om hem naar een "tolderia" van Indianen, hoogstens vier mijlen verder, te brengen, waar hij alles vinden zou, wat noodig was voor den togt.
Dit voorstel werd half in de gebarentaal, half in spaansche woorden gedaan, die het Paganel gelukte om te verstaan. Het werd aangenomen.
Na afscheid van hun reismakkers genomen te hebben, gingen Glenarvan en zijn geleerde vriend terstond opwaarts langs het riviertje onder geleide van den Patagoniër.
Anderhalf uur lang liepen zij stevig en met groote schreden door om den reus Thalcave bij te houden.
Deze geheele streek der Andes was liefelijk en hoogst vruchtbaar.
Het was een onafgebroken reeks van vette weiden, die gemakkelijk een leger van honderd duizend herkaauwende dieren hadden kunnen voeden.
Groote vijvers, die met elkander in verband stonden door een doolhof van beekjes, schonken aan die vlakten het noodige vocht.
Zwartkoppige zwanen vermaakten er zich naar welgevallen en betwistten het gebied over het water aan talrijke struisvogels, die door de llano's huppelden.
De vogelwereld was zeer schitterend, ook zeer luidruchtig, maar ook vol afwisseling.
De isaca's, bevallige grijsachtige tortelduifjes, met wit gestreepte vederen, en de gele kardinalen versierden de boomtakken als met levende bloemen; de trekduiven doorkruisten den omtrek, terwijl het geheele musschengeslacht, de "chingolo's," de "hilguero's" en de "monjita's" elkander pijlsnel vervolgden, en de lucht met hun getjilp vervulden.
Jacques Paganel vond telkens nieuwe stof van bewondering, allerlei uitroepen volgden elkander op, tot verbazing van den Patagoniër, die het heel natuurlijk vond, dat er vogels in de lucht, zwanen in de vijvers en gras op de weiden was.
De geleerde had geen reden om zich over de wandeling of over haar langen duur te beklagen.
Het kwam hem voor, alsof hij pas vertrokken was, toen de legerplaats der Indianen reeds zigtbaar werd.
Die tolderia was aangelegd op den bodem eener naauwe vallei tusschen de voorbergen der Andes.
Daar woonden in hutten van boomtakken een dertigtal zwervende inboorlingen, die groote kudden melkkoeijen, schapen, ossen en paarden weidden.
Zij trokken zoo van de eene weide naar de andere, en vonden overal de tafel gedekt voor hun viervoetige gasten.
De type zijnde van een gemengd ras van Araucaniërs, Pehuenchen en Auca's, zouden die Ando-Peruanen met hun olijfkleur, hun middelmatige gestalte, hun gespierde vormen, hun laag voorhoofd, hun bijna cirkelrond gelaat, hun dunne lippen, hun uitstekende wangbeenderen, hun verwijfde trekken en hun onbeteekenend gelaat, in de oogen van den natuurkenner het karakter der zuivere rassen niet gedragen hebben.
In het kort, het waren inboorlingen, die niets belangwekkends hadden.
Glenarvan had ook wel een oog voor hun kudden, maar niet voor hen.
Zij hadden runderen en paarden, en dat was alles, wat Glenarvan verlangde.
Thalcave belastte zich met de onderhandelingen, die niet lang duurden.
In ruil voor zeven kleine paarden van argentijnsch ras met hun tuig, voor een honderdtal ponden "charqui" of gedroogd vleesch, voor eenige maten rijst en eenige lederen waterzakken, namen de Indianen, bij gebrek aan wijn of rum, die zij liever gehad zouden hebben, twintig onsen goud aan, waarvan zij de waarde zeer goed kenden.
Glenarvan wilde nog een paard voor den Patagoniër koopen; maar deze gaf hem te kennen, dat dit niet noodig was.
Toen de koop gesloten was, nam Glenarvan afscheid van zijn nieuwe "leveranciers," zooals Paganel hen noemde, en was binnen een half uur in de legerplaats terug.
Zijn aankomst werd met gejuich begroet, hetgeen hij echter niet op zich zelven toepaste, maar, zooals ook het geval was, op rekening van de levensmiddelen en de rijpaarden stelde.
Allen aten met graagte. Robert gebruikte eenig voedsel; zijn krachten waren bijna geheel teruggekomen.
Het overige van den dag verliep in een ongestoorde rust.
Men sprak een weinig over koetjes en kalfjes, over de lieve afwezigen, over de _Duncan_, over kapitein John Mangles, over zijn wakker scheepsvolk, over Harry Grant, die misschien niet veraf was.
Wat Paganel aangaat, deze verliet den Indiaan niet: hij volgde Thalcave als diens schaduw.
Hij was uitgelaten van vreugde, dat hij nu een echten Patagoniër zag, met wien vergeleken hij wel een dwerg scheen; een Patagoniër, die bijna kon wedijveren met dien keizer Maximinus en dien neger uit Congo, dien de geleerde van der Broek had gezien, welke beiden acht voet lang waren!
Dan overstelpte hij den deftigen Indiaan met spaansche spreekwijzen, hetgeen deze gewillig toeliet.
Ditmaal studeerde de aardrijkskundige zonder boek. Met behulp van keel, tong en tanden hoorde men hem allerlei klanken uitbrengen.
"Als ik den klemtoon niet vat," voegde hij den majoor telkens toe, "dan is het mijn schuld niet.
Maar had ik ooit kunnen denken, dat een Patagoniër mij eens spaansch zou leren!"
XVI.
De Rio Colorado.
Des anderen daags, den 22sten October, gaf Thalcave ten acht ure het sein tot het vertrek.
Tusschen den twee en twintigsten en den twee en veertigsten graad helt de bodem der argentijnsche republiek zachtjes van het westen naar het oosten af; de reizigers behoefden dus alleen een zachte glooijing tot aan zee toe te volgen.
Toen de Patagoniër het paard weigerde, dat Glenarvan hem aanbood, meende deze, dat hij liever te voet wilde gaan, zooals de gewoonte van vele gidsen is, en voorzeker zouden zijn lange beenen hem het loopen zeer gemakkelijk gemaakt hebben.
Maar Glenarvan bedroog zich. Toen zij zouden vertrekken, floot Thalcave op een bijzondere manier.
Terstond kwam uit een naburig boschje een prachtig argentijnsch paard van een heerlijke gestalte op de roepstem zijns meesters te voorschijn.
Het paard was zonder eenig gebrek; zijn bruine kleur was het bewijs, dat het een onvermoeid, fier, moedig en levendig dier was; het had een fijnen kop en een sierlijken hals, wijd geopende neusgaten, een vurigen blik, stevige pooten, een goed gevulde schoft, een hooge borst, lange pooten, d.i. al de hoedanigheden, die een paard sterk en vlug maken.
Als een volleerd kenner bewonderde de majoor zonder eenig voorbehoud dit staaltje van het ras der pampa's, dat in zijn oog eenige overeenkomst had met het engelsche jagtpaard.
Dit schoone dier heette "Thaouka," dat in het patagonisch "vogel" wil zeggen, en verdiende dien naam ten volle.
Zoodra Thalcave in den zadel zat, begon zijn paard allerlei sprongen te maken.
Het was heerlijk om den Patagoniër, die een bedreven ruiter was, te zien; het jagttuig, dat in de argentijnsche vlakte in gebruik is, de "bola's" en de "lasso", voltooide zijn uitrusting.
De bola's bestaan uit drie kogels, die door een lederen riem verbonden en vooraan den zadel gehecht zijn.
De Indiaan slingert ze dikwijls op een afstand van honderd schreden naar het dier of den vijand, dien hij vervolgt, en wel met zulk een juistheid, dat zij zich om diens beenen draaijen en hem terstond doen vallen.
Zij zijn dus in zijn handen een vreeselijk werktuig, dat hij met een verbazende bekwaamheid behandelt.
De lasso integendeel verlaat de hand niet, die hem slingert.
Dit is niets anders dan een dertig voet lange koord, bestaande uit de vereeniging van twee goed gevlochten lederen riemen, die in een lus uitloopen, welke door een ijzeren ring gaat.
Met de regterhand werpt hij de lus, met de linker houdt hij het andere gedeelte van den lasso vast, die stevig aan den zadel is bevestigd.
Een lange karabijn aan een riem voltooide eindelijk de aanvallende bewapening van den Patagoniër.
Zonder acht te geven op de bewondering, die zijn natuurlijke bevalligheid, zijn losheid en fiere ongedwongenheid opwekten, stelde Thalcave zich aan het hoofd van den troep, en men reed nu eens in galop, dan weder in den gewonen pas van paarden, die niet afgerigt schenen te zijn voor den draf.
Robert legde veel moed aan den dag, en stelde Glenarvan spoedig gerust ten aanzien van zijn bekwaamheid om in den zadel te blijven.
De vlakte der pampa's begint onmiddellijk aan den voet der Cordillera.
Men kan haar in drie deelen verdeelen: het eerste strekt zich van de Andes-keten over een lengte van twee honderd vijftig mijlen uit en is bedekt met niet zeer hooge boomen en struiken.
Het tweede, vier honderd vijftig mijlen breed, is met prachtig gras begroeid, en eindigt op een afstand van honderd tachtig mijlen van Buenos-Ayres.
Van hier af tot aan de zee toe betreedt de voet des reizigers slechts onmetelijke weilanden met spurrie en distels. Dit is het derde gedeelte der pampa's.
Het eerst wat het gezelschap van Glenarvan ontmoette na het verlaten van de engten der Cordillera was een menigte zandheuvels, "medano's" geheeten, echte golven, die onophoudelijk door den wind worden opgejaagd, wanneer de wortels der planten ze niet op den bodem bevestigd houden.
Dit zand is uiterst fijn; vandaar dat men het bij het geringste windje in ligte wolkjes opvliegen of echte hoozen vormen zag, die zich tot een aanmerkelijke hoogte verhieven. Dit schouwspel was vermakelijk en lastig tevens voor de oogen: vermakelijk, want niets was bezienswaardiger dan die hoozen, welke over de vlakte rond dwarrelden, met elkander worstelden, zich met elkander vermengden, nedervielen en weder in een onuitsprekelijke verwarring opstegen; lastig, want onzigtbaar stof maakte zich van de tallooze zandheuvels los, en drong tusschen de oogleden, hoe vast zij ook gesloten waren.
Ten gevolge van den noordewind hield dit verschijnsel een groot gedeelte van den dag aan.
Men trok echter snel voort, en tegen zes ure had men de Cordillera's reeds veertig mijlen achter zich, zoodat zij een zwartachtig voorkomen opleverden, dat reeds in de avonddampen verdween.
De reizigers waren min of meer vermoeid van een togt, die op acht en dertig mijlen kon berekend worden. Zij zagen dan ook met vreugde het uur naderen, waarop zij zich ter ruste zouden begeven.
Zij legerden zich aan de oevers van den snelvlietenden Neuquem, een onstuimig riviertje met troebel water, dat tusschen hooge en steile roodkleurige oevers stroomt. De Neuquem wordt door sommige aardrijkskundigen Ramid of Comoë genoemd, en komt uit meren, die alleen aan de Indianen bekend zijn.
De nacht en de volgende dag leverden niets meldenswaardigs op.
Men ging snel en ongehinderd voort. Een effen bodem en een dragelijke temperatuur maakten de voortzetting der reis gemakkelijk.
Tegen den middag echter werd het brandend heet. Tegen den avond werd de gezigteinder in het zuidwesten met een bank van wolken bedekt, een zeker teeken, dat er verandering van weder ophanden was.
De Patagoniër kon zich er niet in vergissen, en met den vinger wees hij den aardrijkskundige het westen aan.
"Goed! ik weet het!" zeide Paganel, en zich tot zijn makkers wendende, voegde hij er bij: "Er is verandering van weder op til, wij zullen kennis maken met de pampero."
En hij legde hun uit, dat die pampero, die zeer dikwijls in de argentijnsche vlakten voorkomt, een zeer drooge zuidwestewind is.
Thalcave had zich niet vergist.
Dien nacht, die vrij onaangenaam was voor menschen, die geen ander deksel hadden dan een eenvoudigen mantel, woei de pampero met groote kracht.
De paarden gingen op den grond liggen, en de menschen kropen vlak bij hen digt bij elkander.
Glenarvan vreesde voor oponthoud, wanneer die orkaan wat lang aanhield; maar Paganel stelde hem gerust, nadat hij zijn barometer had geraadpleegd.
"Gewoonlijk," zeide hij, "veroorzaakt de pampero driedaagsche stormen, die de daling van het kwik op een stellige wijze aankondigt.
Maar wanneer de barometer integendeel,--zooals nu het geval is,--stijgt, is men er met een woedende bui van eenige uren van af.
Stel u dus gerust, mijn waarde vriend! bij het aanbreken van den dag zal de hemel weder zoo helder zijn als altijd."
"Gij spreekt als een boek, Paganel!" antwoordde Glenarvan.
"Ik ben er ook een," antwoordde Paganel.
"Ik geef u vrijheid om mij zoo dikwijls te doorbladeren als gij maar wilt."
Het boek bedroog zich niet.
Te één ure na middernacht bedaarde plotseling de wind en allen konden nu in den slaap een verkwikkende rust vinden.
Den volgenden morgen werden zij zoo frisch als een hoen wakker, vooral Paganel, die op een opgeruimden toon zijn lessen weder opdreunde en zich uitrekte als een jonge hond.
Men telde nu den vier en twintigsten October, den tienden dag na het vertrek van Talcahuano.
Drie en negentig mijlen, d.i. drie dagreizen scheidden de reizigers nog van het punt, waar de Rio Colorado de zeven en dertigste parallel snijdt.
Gedurende dien togt over het amerikaansche vastland zag lord Glenarvan met de uiterste oplettendheid uit of er ook inboorlingen naderden.
Hij wilde hen betreffende kapitein Grant door tusschenkomst van den Patagoniër ondervragen, met wien Paganel nu reeds vrij goed spreken kon.
Maar de lijn, die men volgde, werd weinig door de Indianen bezocht; want de wegen door de pampa, die uit de argentijnsche republiek naar de Cordillera's loopen, liggen noordelijker.
Men trof dan ook evenmin zwervende Indianen als gevestigde stammen onder het gezag van Kaziken aan.
Als er bij toeval een zwervend ruiter in de verte zich vertoonde, dan nam hij ijlings de vlugt, daar hij geen lust gevoelde om met onbekenden in aanraking te komen.
Zulk een gezelschap moest wel verdacht toeschijnen aan een ieder, die zich alleen in de vlakte waagde, aan den bandiet zoowel, wiens achterdocht moest opgewekt worden door de verschijning van acht goed gewapende en goed bereden mannen, als aan den reiziger, die in deze onbewoonde streken hen voor kwaadwilligen kon aanzien.
Het was derhalve even onmogelijk om met vreedzame lieden als met plunderaars te spreken.
Het was jammer, dat men geen bende "rastreadores" aantrof, al moest men ook het gesprek met geweerschoten aanvangen.
Had Glenarvan ook al in het belang zijner nasporingen de afwezigheid der Indianen te betreuren, zoo had er toch een voorval plaats, dat de uitlegging van het document bijzonder sterk bevestigde.
De weg, dien het reisgezelschap hield, sneed menigmaal de voetpaden der pampa, onder anderen een vrij belangrijken weg,--dien van Carmen naar Mendoza,--die kenbaar was aan de beenderen van huisdieren, muilezels, paarden, schapen en runderen, wier overblijfselen door den snavel der roofvogels vaneengescheiden en door de ontkleurende werking van den dampkring verbleekt, langs de beide zijden van den weg lagen.
Men telde ze bij duizenden, en ongetwijfeld vermengde meer dan een menschelijk geraamte zijn stof met dat der geringste dieren.
Tot nu toe had Thalcave geen aanmerking gemaakt op den weg, dien men zoo zonder afwijking bleef houden.
Hij begreep echter, dat deze, zich aan geen enkelen der wegen door de pampa's aansluitende, niet kon uitloopen op de steden, de dorpen of de nederzettingen in het argentijnsche gebied.
Elken morgen liep men tegen de opgaande zon in, zonder van de regte lijn af te gaan, en elken avond was de ondergaande zon aan het tegenovergestelde uiteinde van die lijn.
In zijn hoedanigheid van gids mogt Thalcave zich dus teregt verwonderen, dat hij niet alleen niet geleidde, maar zelfs geleid werd.
Mogt hij zich er echter al over verwonderen, dan deed hij het toch met de den Indianen eigene bescheidenheid, en maakte hij geen aanmerking over de eenvoudige voetpaden, die men tot nu toe ter zijde had laten liggen.
Maar toen hij nu bij den genoemden grooten weg gekomen was, hield hij zijn paard in en zeide, zich tot Paganel wendende:
"De weg van Carmen."
"Ik weet het wel, brave Patagoniër!" antwoordde de aardrijkskundige in zijn zuiverste spaansch, "de weg van Carmen naar Mendoza."
"En slaan wij dien niet in?" hernam Thalcave.
"Neen!" antwoordde Paganel.
"En wij gaan?"
"Altijd naar het oosten."
"Dat wil zeggen, nergens."
"Dat is wel mogelijk."
Thalcave zweeg, en zag den geleerde met de grootste verbazing aan.
Hij geloofde echter niet, dat Paganel den spot met hem dreef.
Een Indiaan kan zich nooit verbeelden, dat men niet in vollen ernst spreekt; want hij zelf is altijd ernstig.
"Gaat gij dan niet naar Carmen?" voegde hij er bij, na een oogenblik gezwegen te hebben.
"Neen!" antwoordde Paganel.
"En ook niet naar Mendoza?"
"Evenmin."
Glenarvan, die juist bij Paganel kwam, vroeg hem, wat Thalcave zeide en waarom hij was blijven staan.
"Hij heeft mij gevraagd, of wij naar Carmen of naar Mendoza gaan," antwoordde Paganel, "en is zeer verwonderd over mijn ontkennend antwoord op zijn dubbele vraag."
"Onze weg moet hem ook inderdaad zeer vreemd voorkomen," hernam Glenarvan.
"Dat geloof ik ook.
Hij zegt, dat wij nergens naar toe gaan."
"Welnu, Paganel! zoudt gij geen kans zien om hem het doel van onzen togt op te helderen, en welk belang wij er bij hebben om altijd oostwaarts te gaan?"
"Dat zal zeer moeijelijk zijn," antwoordde Paganel, "want een Indiaan begrijpt niets van graden, en de geschiedenis van het document zal voor hem een tooververtelling zijn."
"Maar zal hij de geschiedenis niet begrijpen of den verteller?" vroeg de majoor met een ernstig gezigt.
"Ach! Mac Nabbs!" antwoordde Paganel, "twijfelt gij nog al aan mijn spaansch?"
"Welnu, beproef het maar eens, mijn waarde vriend!"
"Ik zal mijn best doen."
Paganel keerde zich naar den Patagoniër, en begon een redevoering, die telkens afgebroken werd door armoede aan woorden, door de moeijelijkheid om sommige eigenaardigheden te vertalen, en om aan een half onwetenden wilde bijzonderheden uit te leggen, die tamelijk onbegrijpelijk voor hem waren.
Het was aardig om den geleerde te zien.
Hij zwaaide met de handen, hij sprak de woorden langzaam uit, hij tobde zich op allerlei wijzen af, en de zweetdruppels vielen als een waterval van zijn voorhoofd op zijn borst.
Als de tong hem haar dienst weigerde, kwam de arm haar te hulp.
Paganel steeg af en teekende op het zand een landkaart, waarop de middagcirkels en de parallellen elkander kruisten, waarop de beide oceanen voorkwamen, waarop de weg van Carmen niet vergeten was.
Nooit verkeerde een onderwijzer in zulk een verlegenheid.
Thalcave zag dat alles zeer bedaard aan, zonder te laten blijken of hij het al dan niet begreep.
De les van den aardrijkskundige duurde meer dan een half uur.
Vervolgens zweeg hij stil, wischte zijn gelaat af, waarop het zweet parelde, en zag den Patagoniër aan.
"Heeft hij het begrepen?" vroeg Glenarvan.
"Dat zal spoedig blijken," antwoordde Paganel; "maar als hij het niet begrepen heeft, geef ik het op."
Thalcave verroerde zich niet en sprak evenmin.
Hij hield zijn oog onafgewend op de in het zand geteekende figuur gevestigd, die de wind langzamerhand uitwischte.
"Welnu?" vroeg Paganel hem.
Thalcave scheen het niet te hooren.
Paganel zag reeds, hoe een spotachtig glimlachje de lippen van den majoor krulde, en zijn eer willende redden, stond hij op het punt om zijn les in de aardrijkskunde met nieuwen ijver weder te beginnen, toen de Patagoniër hem door een gebaar het zwijgen oplegde.
"Gij zoekt een gevangene?" zeide hij.
"Ja!" antwoordde Paganel.
"En juist op deze lijn tusschen de opgaande en de ondergaande zon?" voegde Thalcave er bij, zoo door een vergelijking in den trant der Indianen den weg van het westen naar het oosten aanduidende.
"Ja, ja! zoo is het."
"En het is uw God," zeide de Patagoniër, "die aan de golven der eindelooze zee de geheimen van den gevangene toevertrouwd heeft?"
"God zelf."
"Dat zijn wil dan geschiede!" antwoordde Thalcave met zekere plegtigheid. "Wij zullen in het oosten opgaan, en als het noodig is tot de zon toe!"
Paganel, die zegevierde in den persoon van zijn leerling, vertaalde onmiddellijk voor zijn makkers de antwoorden van den Indiaan.
"Welk een schrander ras!" voegde hij er bij.
"Van twintig boeren uit mijn land zouden er negentien niets van mijn uitlegging begrepen hebben!"
Glenarvan verzocht nu Paganel om den Patagoniër te vragen, of hij ook gehoord had, dat vreemdelingen in de handen van Indianen uit de pampa's gevallen waren.
Paganel deed het en wachtte op antwoord.
"Misschien," zeide de Patagoniër.
Op dit woord, dat onmiddellijk vertaald werd, omringden de zeven reizigers Thalcave. Allen zagen hem met vragende blikken aan.
Vol aandoening en naauwelijks woorden vindende, hervatte Paganel dat zoo belangwekkend verhoor, terwijl zijne oogen, strak op den deftigen Indiaan gevestigd, zijn antwoord trachtten te raden vóór het over zijn lippen kwam.
Elk spaansch woord van den Patagoniër herhaalde hij in het engelsch, zoodat zijn reisgenooten hem om zoo te zeggen in hun moedertaal hoorden spreken.
"En die gevangene?" vroeg Paganel.
"Was een vreemdeling," antwoordde Thalcave, "een Europeaan."
"Hebt gij hem gezien?"
"Neen! maar de Indianen spreken van hem in hun verhalen.
Hij was een dapper man!
Hij had het hart van een stier!"
"Het hart van een stier!" zeide Paganel.
"Ach! wat is die patagonische taal toch heerlijk!
Gij begrijpt het, vrienden! hij bedoelt een moedig man!"
"Mijn vader!" riep Robert Grant.
En zich tot Paganel wendende, vroeg hij hem:
"Hoe zegt men in het spaansch: _het is mijn vader_?"
"_Es mio padre_," antwoordde de aardrijkskundige.
Terstond zeide Robert, de handen van Thalcave vattende, met een zachte stem:
"_Es mio padre_!"
"_Suo padre_!" antwoordde de Patagoniër, wiens gelaat geheel ophelderde.
Hij nam het kind in zijn armen, tilde hem van het paard, en beschouwde hem met nieuwsgierigheid en mededoogen.
Zijn verstandig gelaat kreeg een uitdrukking van stille ontroering.
Maar Paganel was nog niet aan het einde van zijn verhoor.
Waar was die gevangene?
Wat deed hij?
Wanneer had Thalcave van hem hooren spreken?
Al deze vragen verdrongen elkander te gelijk in zijn geest.
De antwoorden bleven niet uit, en hij vernam, dat de Europeaan slaaf was bij een der indiaansche stammen, die het land tusschen de Colorado en de Rio Negro doorkruisen.
"Maar waar was hij het laatst?" vroeg Paganel.
"Bij den kazike Calfoucoura," antwoordde Thalcave.
"Op den weg, dien wij tot nu toe gevolgd zijn?"
"Ja."
"En wie is die kazike?"
"Het hoofd der Poyuche-Indianen, een man met twee tongen, een man met twee harten!"
"Dat wil zeggen, valsch in woord en valsch in daad," zeide Paganel, na dit schoone beeld der patagonische taal voor zijn makkers vertaald te hebben. "En zullen wij onzen vriend kunnen verlossen?" voegde hij er bij.
"Misschien, als hij nog in handen van de Indianen is."
"En wanneer hebt gij van hem hooren spreken?"
"Reeds lang geleden; na dien tijd heeft de zon reeds twee zomers aan den hemel der pampa's teruggebragt!"
Het is onmogelijk om de vreugde van Glenarvan te beschrijven.
Dit antwoord sloot juist met den datum van het document.
Maar nog ééne vraag bleef er aan Thalcave te doen.
Paganel deed haar terstond.
"Gij spreekt van één gevangene," zeide hij; "waren er geen drie?"
"Dat weet ik niet," antwoordde Thalcave.
"En is u niets bekend van zijn tegenwoordigen toestand?"
"Niets."
Dit laatste woord maakte een einde aan het gesprek.
Welligt waren de drie gevangenen reeds lang van elkander gescheiden.
Maar de slotsom der inlichtingen door den Patagoniër gegeven was, dat de Indianen van een Europeaan spraken, die in hun magt was gevallen.
De tijd zijner gevangenneming, de plaats zelfs waar hij zijn moest, alles, ook de patagonische spreekwijze, die gebezigd was om zijn moed uit te drukken, had klaarblijkelijk betrekking op kapitein Harry Grant.
Den volgenden dag, den 25sten October, sloegen de reizigers met nieuwe opgewektheid den weg naar het oosten in.
De altijd treurige en eentoonige vlakte vormde een van die eindelooze ruimten, die in de landtaal "travesia's" genoemd worden.
De kleiachtige, door den wind gedroogde bodem, was zuiver waterpas; geen steen, zelfs geen keisteentje was er te zien, behalve in eenige dorre en drooge holle wegen, of aan den kant der door kunst gevormde poelen, door de hand der Indianen gegraven.
Op verre afstanden van elkander vertoonden zich lage bosschen met zwartachtige toppen, waarboven hier en daar witte St. Jansbroodboomen uitstaken, wier schil een suikerzoet, aangenaam verfrisschend vruchtvleesch bevat; verder eenige boschjes terpentijnboomen, "chañares," wilde brem, en een aantal met doornen bezette boomen, wier schraalheid reeds de onvruchtbaarheid van den bodem verried.
De 26ste was een vermoeijende dag.
Het doel was de Rio Colorado te bereiken.
Maar de paarden, door hun ruiters aangevuurd, maakten zulk een spoed, dat zij dienzelfden avond op 69°45' lengte den grooten stroom der pampa's bereikten.
Zijn indiaansche naam, de Cobu Leubu, beteekent "groote rivier"; na een langen loop werpt hij zich in den Atlantischen Oceaan.
Bij den mond heeft een opmerkelijke bijzonderheid plaats; want digt bij de zee vermindert de watermassa, hetzij door inzuiging, hetzij door verdamping; de oorzaak van dit verschijnsel is nog niet geheel duidelijk.
Bij de Colorado gekomen, was het eerste werk van Paganel om zich "aardrijkskundig" in haar water, dat door een roodachtige klei gekleurd was, te baden.
Het verwonderde hem, dat hij het zoo diep vond, een gevolg van het smelten der sneeuw door de eerste zomerzon.
Bovendien was de breedte der rivier zoo aanmerkelijk, dat de paarden haar niet konden overzwemmen.
Gelukkig lag er eenige honderden vademen stroomopwaarts een brug van gevlochten rijswerk, vastgehouden door smalle lederen riemen en op de indiaansche wijze opgehangen.
De kleine troep kon dus den stroom overtrekken en zich op den linkeroever legeren.
Alvorens te gaan slapen wilde Paganel de Colorado naauwkeurig opnemen. Hij teekende ze met de grootste zorgvuldigheid op de kaart aan, in plaats van den Yarou-Dzangbo-Tchou, die zonder hem in het gebergte van Thibet stroomde.
De beide volgende dagen, 27 en 28 October, werd de reis zonder ongevallen voortgezet.
De grond bleef even eentoonig en een onvruchtbaar.
Geen landschap leverde ooit minder afwisseling op, geen panorama was ooit onbeduidender.
Intusschen werd de grond vochtiger.
Zij moesten "canada's" overtrekken, een soort van onder water staande lage landen, en "estero's," blijvende plassen, digt bezet met waterplanten.
Des avonds hielden de paarden stil aan den oever van een groot meer met mineraalwater, het Urre Lanquem, door de Indianen "bittermeer" genoemd, dat in 1862 getuige was van een weerwraak der argentijnsche troepen.
Men legerde zich op de gewone wijze, en de nacht zou goed geweest zijn zonder de aanwezigheid van apen, allouaten en wilde honden.
Die luidruchtige dieren voerden, zeker ter eere, maar stellig tot verdriet der europeesche ooren een van die natuurlijke simfoniën uit, die een componist der toekomstmuziek gaarne als zijn werk zou erkend hebben.
XVII.
De pampa's.
De argentijnsche pampa's strekken zich uit tusschen vier en dertig en veertig graden zuiderbreedte.
Het woord "pampa", uit de araucanische taal overgenomen, beteekent "grasvlakte" en wordt met regt op deze landstreek toegepast.
De hoornachtige mimosaplanten van haar westelijk gedeelte, de stevige grasplanten van haar oostelijk gedeelte, geven haar een bijzonder voorkomen.
Deze plantenschat wortelt in een aardlaag, die den roodachtigen of gelen klei- en zandachtigen bodem bedekt.
De geoloog zou hier rijke schatten vinden, wanneer hij die gronden uit het derde tijdperk van de vorming der vaste aardkorst onderzocht.
Daar liggen in ontelbare menigte voorwereldlijke beenderen, die de Indianen aan uitgestorven soorten van groote gordeldieren toeschrijven, en onder dit plantaardige stof ligt de oudste geschiedenis dezer gewesten bedolven.
De amerikaansche pampa is een aardrijkskundige bijzonderheid, evenals de savannen der Groote Meren of de steppen van Siberië.
De warmte en de koude van haar klimaat zijn grooter dan die der provincie Buenos-Ayres, omdat zij dieper landwaarts inligt.
Want, volgens de verklaring, welke Paganel er van gaf, geeft de oceaan de door hem opgenomen en opgezamelde zomerwarmte des winters langzamerhand weder terug.
Vandaar ook, dat de eilanden een gelijkmatiger klimaat hebben dan de binnenlanden. Het is onderhevig aan plotselinge uitersten, aan snelle veranderingen, die het kwik in den thermometer onophoudelijk van den eenen graad op den anderen doen springen.
In den herfst, dat wil zeggen in de maanden April en Mei, stortregent het er aanhoudend.
Maar in dezen tijd van het jaar was het weder zeer droog en de temperatuur zeer hoog.
Zoodra men bij het opgaan der zon den weg had kunnen bepalen, vertrok men; de grond, die door de heesters en struiken bijeengehouden werd, was volkomen vast, men behoefde voor geen medano's meer te vreezen, evenmin als voor het zand, waaruit zij bestonden, en het stof, dat de wind in de lucht zwevende hield.
De paarden liepen stevig door, tusschen de bosjes "paja-brava," het pampa-gras bij uitnemendheid, waaronder de Indianen wegschuilen, wanneer het onweert.
Hier en daar veroorloofden eenige vochtige laaglanden, die echter hoe langer hoe schaarscher werden, den groei van wilgen en van een zekere plant, het "gygnerium argenteum," die het weligst tiert in de nabijheid van zoet water.
Daar dronken de paarden met volle teugen; zij maakten gebruik van de hun aangebodene gunstige gelegenheid, wetende, dat zij in het vervolg vaak genoeg dorst zonden lijden.
Thalcave reed vooruit en trapte de struiken stuk.
Daardoor verschrikte hij de "cholina's," allergevaarlijkste adders, wier beet een os binnen het uur doet sterven.
De vlugge Thaouka sprong op het kreupelhout, en hielp zijn meester een weg banen voor de paarden, die hem volgden.
Op die effene en regte vlakten werd de reis dus gemakkelijk en snel volbragt.
De natuur der pampa onderging niet de minste verandering; geen steen, geen keisteentje zelfs was er in den omtrek te zien. Nooit zag men zulk een eentoonigheid, die zoo eindeloos duurde.
Geen schijn of schaduw van landschappen, merkwaardigheden of natuurlijke verrassingen was er te zien!
Men moest wel een Paganel of een van die geestdrijvende geleerden zijn, die zien waar niets te zien is, om eenig belang te stellen in hetgeen de weg opleverde. Waarom deed hij het dan?
Dat zou hij niet hebben kunnen zeggen. Op zijn hoogst om een struik.
Misschien alleen om een grasscheutje. Dat was echter genoeg om zijn onuitputtelijken woordenvloed te doen losbreken, en leverde hem stof om Robert te onderrigten, die gaarne naar hem luisterde.
De vlakte vertoonde zich op dezen dag, den 29sten October, aan onze reizigers in hare eindelooze eenvormigheid.
Tegen twee ure zagen zij talrijke sporen van dieren op den weg.
Het was het gebeente van een ontelbare kudde rundvee, dat opeengestapeld lag en wit geworden was.
Die overblijfselen lagen niet in een kromme en bogtige lijn, zooals dit het geval is, wanneer de kracht der dieren uitgeput is en zij één voor één op den weg nedervallen.
Niemand was dan ook in staat om te verklaren, hoe zulk een menigte geraamten op een betrekkelijk zoo beperkte ruimte kon opeengehoopt zijn. Ook Paganel kwelde zich te vergeefs om die vraag te beantwoorden.
Hij ondervroeg daarom Thalcave, die terstond met zijn antwoord gereed was.
Een "niet mogelijk" van den geleerde, en een zeer duidelijke bevestigende beweging van den Patagoniër maakten de oplettendheid hunner makkers gaande.
"Wat is het toch?" vroegen zij.
"Het vuur van den hemel," antwoordde de aardrijkskundige.
"Hoe! zou de bliksem zulk een ongeval veroorzaakt en een kudde van vijfhonderd stuks van het leven beroofd hebben!" zeide Tom Austin.
"Thalcave bevestigt het, en Thalcave weet wel wat hij zegt.
Ik wil het ook wel gelooven. Want in de pampa's onderscheiden de onweders zich vooral door hun hevigheid.
De hemel geve, dat wij het niet eens zelven ondervinden!"
"Het is zeer warm," zeide Wilson.
"In de schaduw zal de thermometer zeker wel op dertig graden staan," antwoordde Paganel.
"Dat verwondert mij niet," zeide Glenarvan; "ik voel, dat de electriciteit mij doordringt.
Wij mogen wel wenschen, dat die warmte niet aanhoudt."
"O! o!" zeide Paganel, "er is geen weersverandering te wachten; de gezigteinder is geheel onbeneveld."
"Des te erger," antwoordde Glenarvan; "want onze paarden hebben het kwaad met de warmte.
Zijt gij niet warm, mijn jongen?" voegde hij er bij, zich tot Robert wendende.
"Neen, mylord!" antwoordde de knaap. "Ik houd wel van warmte; zij is wel aangenaam."
"Vooral in den winter," merkte de majoor zeer geestig aan, terwijl hij den rook van zijn sigaar in de lucht wegblies.
Des avonds hield men stil bij een onbewoonde "rancho," vervaardigd uit in elkander gevlochten takken, die met modder digtgestopt en met riet bedekt waren; deze hut grensde aan een met half verrotte palen omslotene ruimte, die echter de paarden gedurende den nacht tegen de aanvallen der vossen beschermen kon.
Zij hebben wel geen gevaar van die dieren te duchten; maar die lastige beesten bijten de halsters door, waarvan de paarden gebruik maken om te ontsnappen.
Eenige schreden van de hut af was een gat gegraven, dat tot stookplaats diende en koud geworden asch bevatte.
In de hut was een bank, een slaapplaats van ossenhuiden, een kookketel, een spit en een schenkketel voor paraguay-thee.
De paraguay-thee is in Zuid-Amerika een zeer gewone drank.
Het is de thee der Indianen.
Het is een aftreksel van op het vuur gedroogde bladeren, dat men evenals de andere amerikaansche dranken door een rietje opzuigt.
Op verlangen van Paganel maakte Thalcave eenige kopjes van dien drank gereed, die zeer goed paste bij de gewone levensmiddelen en uitmuntend smaakte.
Des anderen daags, den 30sten October, ging de zon vuurrood op en goot zij haar heetste stralen over den grond uit.
Het stond dus te vreezen, dat het dien dag smoorheet zijn zou, en ongelukkig leverde de vlakte geen beschutting op.
Men ging echter moedig op weg.
Meermalen ontmoetten zij ontelbare kudden, die door de verstikkende warmte te krachteloos waren om te grazen en uit loomheid bleven liggen.
Van bewakers of eigenlijk gezegde herders was niets te zien.
Honden, die gewoon zijn om de schapen te melken, wanneer de dorst hen kwelt, bewaakten alleen die talrijke opeenhoopingen van koeijen, stieren en ossen.
Die dieren zijn overigens zeer zachtzinnig van aard, en hebben dien instinctmatigen afkeer van "rood" niet, die in Europa den dieren van dat geslacht eigen is.
"Dat komt zeker, omdat zij het gras van een republiek afeten," zeide Paganel, die deze scherts, welke misschien wat al te zeer den Franschman verried, heel geestig vond.
Tegen den middag kwam er eenige verandering in het voorkomen van de pampa, die niet onopgemerkt kon blijven voor oogen, die hare eentoonigheid zoo lang had vermoeid.
De grasgewassen werden schaarscher.
Zij maakten plaats voor magere kliskruiden en voor reusachtige, negen voet hooge distels, die alle ezels in de wereld gelukkig hadden kunnen maken. Ondergebleven chañares en andere doornachtige, donkergroene heesters, planten, die gaarne op drooge gronden voortkomen, schoten hier en daar op.
Tot nog toe had een zekere vochtigheid, die in de klei der pampa bewaard gebleven was, de weiden gedrenkt, en was het grastapijt dik en mollig.
Maar nu schemerde het weefsel door het versleten en op vele plaatsen afgescheurde bekleedsel heen, en werd de dorheid van den grond zigtbaar. Het was onmogelijk om die kenmerken eener toenemende droogte over het hoofd te zien, en Thalcave vestigde er de opmerkzaamheid op.
"Ik ben niet verdrietig over die verandering," zeide Tom Austin; "altijd gras, en niets anders dan gras, dat wordt op den duur vervelend." "Ja! maar zoo lang er gras is, is er water," antwoordde de majoor.
"O! wij hebben nog geen gebrek," zeide Wilson, "en zullen onderweg wel een riviertje aantreffen." Als Paganel dat antwoord gehoord had, zou hij zeker gezegd hebben, dat er bijna geen rivieren tusschen de Colorado en de gebergten der argentijnsche republiek zijn; maar hij was juist bezig met aan Glenarvan een verschijnsel uit te leggen, waarop deze zijn aandacht gevestigd had.
Sedert eenigen tijd scheen de dampkring doortrokken te zijn met een rooklucht.
En toch was er aan den gesigteinder geen vuur te zien, toch verried geen rook een verwijderden brand.
Derhalve kon men dat verschijnsel aan geen gewone oorzaak toeschrijven.
De geur van brandend gras werd weldra zoo sterk, dat hij alle reizigers verbaasde, uitgenomen Paganel en Thalcave.
De aardrijkskundige, voor wien geen enkel verschijnsel onverklaarbaar was, gaf zijn vrienden het volgend antwoord:
"Wij zien het vuur niet," zeide hij, "en ruiken den rook.
Nu is er geen rook zonder vuur; dat spreekwoord is even waar in Amerika als in Europa.
Er is dus ergens brand.
De pampa's zijn echter zoo effen, dat de luchtstroom door niets in zijn loop wordt gehinderd; vandaar dat men er dikwijls den geur van gras ruikt, dat op een afstand van bijna vijf en zeventig mijlen brandt." "Vijf en zeventig mijlen?" antwoordde de majoor op een ongeloovigen toon.
"Stellig," verzekerde Paganel.
"Ik voeg hier nog bij, dat zulke branden op een groote schaal plaats hebben en zich dikwijls over een grooten omtrek verspreiden."
"Wie steekt het gras in brand?" vroeg Robert.
"Soms de bliksem, wanneer het door de warmte verdroogd is; soms ook de hand der Indianen."
"En waarom?"
"Zij beweren,--ik weet niet in hoeverre die meening gegrond is, dat na een brand in de pampa's het gras er beter groeit.
Dat zou dus een middel zijn om den grond door de kracht van de asch nieuwe vruchtbaarheid te schenken.
Ik voor mij geloof veeleer, dat die branden moeten dienen om millioenen runderluizen te verdelgen, een soort van woeker-insecten, die voor de kudden zeer lastig zijn."
"Maar dat krachtige middel moet het leven kosten aan enkele der beesten, die in de vlakte rondzwerven," meende de majoor.
"Ja! er verbranden soms eenige; maar er zijn er zooveel, dat men het niet eens bemerkt." "Ik trek ook geen partij voor hen," hernam Mac Nabbs, "zij moeten maar voor zich zelven zorgen, maar voor de reizigers, die de pampa doortrekken.
Kan het niet gebeuren dat zij door de vlammen overvallen en omsingeld worden?" "Wel zeker!" riep Paganel, met een van blijdschap stralend gezigt "dat gebeurt wel eens, en het zou mij groot genoegen doen, als ik zulk een tooneel eens mogt bijwonen."
"Daar kan men den geleerde uit proeven," antwoordde Glenarvan; "hij zou de liefde voor de wetenschap zoo ver drijven, dat hij zich levend zou laten verbranden." "Dat niet, waarde Glenarvan! maar men heeft Cooper gelezen, en Lederen Kous heeft ons het middel aan de hand gedaan om den voortgang der vlammen te stuiten door eenige vademen om zich heen het gras uit te halen.
Niets is eenvoudiger dan dat.
Ik vrees daarom ook geenszins een brand, integendeel, ik verlang er zeer naar."
Maar de wensch van Paganel zou niet vervuld worden, en werd hij al half gebraden, zoo was het toch maar in de zonnestralen, die een verschroeiende hitte opwekten.
De paarden hijgden onder den invloed dier keerkringswarmte.
Men kon geen andere schaduw verwachten, dan van een der zeldzame wolkjes, die de vurige schijf omsluijerden; dan zweefde de schaduw over den effen grond en poogden de ruiters, hun paard aanzettende, het koele plekje bij te houden, dat de westewinden voor hen uitjaagden.
Maar de paarden moesten weldra achterblijven, en het ongesluijerde gesternte goot een nieuwen vuurregen uit over den kalkgrond der pampa's.
Toen Wilson zeide, dat de watervoorraad wel zou toereiken, had hij echter niet op den onleschbaren dorst gerekend, die zijn makkers op dien dag kwelde; toen hij er bijvoegde, dat men onderweg wel een riviertje zou ontmoeten, had hij te veel gezegd.
Want niet alleen waren er geen riviertjes te zien, omdat de effenheid van den grond hun geen geschikte bedding opleverde, maar zelfs waren de kunstmatige plassen, door de hand der Indianen gegraven, ook uitgedroogd.
Toen hij de kenmerken der droogte van mijl tot mijl zag toenemen, maakte Paganel eenige aanmerkingen aan Thalcave, en vroeg hem, waar hij water dacht te vinden.
"Bij het Zoutmeer," antwoordde de Indiaan.
"En wanneer zullen wij daar komen?"
"Morgen avond." Gewoonlijk graven de Argentijnen, wanneer zij door de pampa reizen, putten en vinden dan eenige vademen onder den grond water.
Maar de reizigers konden bij gebrek aan de noodige werktuigen zich hiermede niet redden; zij moesten zich dus op rantsoen stellen, en al had men juist geen volslagen gebrek aan water, toch kon niemand zijn dorst geheel lesschen.
Na een togt van dertig mijlen hield men des avonds halt.
Allen rekenden op een goeden nacht om van de vermoeienissen van den dag zich te herstellen; en hij werd juist gestoord door een zeer lastige zwerm muskieten en muggen.
Derzelver tegenwoordigheid voorspelde een verandering van wind, die inderdaad een streek draaide en noordelijk werd.
Die hatelijke insecten verdwijnen doorgaans bij zuide- of zuidwestewinden.
Zoo de majoor zijn kalmte al bewaarde bij de kleine ongemakken des levens, Paganel integendeel werd boos om de plagerijen van het lot.
Hij wenschte muskieten en muggen naar den duivel, en het speet hem, dat hij geen zuur water had om de brandende pijn zijner duizenden wonden te verzachten.
De majoor trachtte hem, maar te vergeefs, te troosten met de opmerking, dat men zich gelukkig moest achten van maar met twee van de driemaal honderd duizend insecten te doen te hebben, die de natuurkundigen tellen,--hij werd toch in een zeer kwade luim wakker.
Hij liet zich echter niet lang bidden om met het krieken van den dag te vertrekken; want het kwam er nu op aan om dienzelfden dag het Zoutmeer te bereiken.
De paarden waren doodmoede; zij stierven van dorst en hoewel hun ruiters zich om hunnentwil ontbering hadden getroost, was hun rantsoen van water toch zeer gering geweest.
De droogte was nog sterker en de warmte niet minder ondragelijk door de stofwolken, welke de noordewind, die samoem der pampa's, opjoeg.
Op dezen dag werd de eentoonigheid der reis een oogenblik afgebroken.
Mulrady, die vooruit reed, kwam terug om kennis te geven van de nadering van een bende Indianen.
Die ontmoeting werd verschillend beoordeeld.
Glenarvan dacht aan de inlichtingen, welke die inboorlingen hem misschien aangaande de schipbreukelingen der _Britannia_ konden verschaffen.
Thalcave weder was er geenszins mede ingenomen, dat hij de zwervende Indianen der pampa's op zijn weg aantrof; hij hield ze voor plunderaars en dieven, en deed zijn best om hen te ontwijken.
Op zijn bevel sloot de kleine troep zich digt aaneen en werden de wapens in gereedheid gebragt.
Men moest op alles voorbereid zijn.
Spoedig kreeg men de indiaansche afdeeling in het oog.
Zij bestond slechts uit een tiental inboorlingen, hetgeen den Patagoniër gerust stelde.
De Indianen naderden tot op honderd passen.
Men kon hen gemakkelijk onderscheiden.
Het waren inboorlingen, die tot het pampa-ras behoorden, dat in 1888 door generaal Rosas verdreven was. Hun hoog, gewelfd en niet terugwijkend voorhoofd, hun slanke gestalte en hun olijfkleur maakten hen tot schoone typen van het indiaansche ras.
Zij waren gekleed met vellen van guanacha's en stinkdieren, en droegen behalve een twintig voet lange lans, messen, slingers, bola's en lasso's.
Hun handigheid in het besturen hunner paarden bewees, dat zij bekwame ruiters waren.
Op een afstand van honderd schreden hielden zij stil en schenen raad te houden, daarbij luid schreeuwende en gebaren makende.
Glenarvan ging naar hen toe.
Maar hij was nog geen twee vademen ver, of de afdeeling maakte regtsomkeert en verdween met ongeloofelijke snelheid.
De afgematte paarden der reizigers konden hen onmogelijk inhalen.
"Die lafaards!" riep Paganel.
"Waren zij eerlijke lieden, dan zouden zij zoo hard niet wegloopen," zeide Mac Nabbs.
"Wat zijn dat voor Indianen?" vroeg Paganel aan Thalcave.
"Gaucho's," antwoordde de Patagoniër.
"Gaucho's!" herhaalde Paganel, zich tot zijn makkers rigtende, "Gaucho's!
Dan hadden wij waarlijk zooveel voorzorgen niet behoeven te nemen! Er was niets te vreezen!"
"Waarom niet?" vroeg de majoor.
"Omdat de Gaucho's weerlooze landlieden zijn."
"Denkt gij dat, Paganel?"
"Zeker.
Zij hebben ons voor roovers aangezien en zijn gevlugt."
"Ik geloof veeleer, dat zij ons niet hebben durven aanvallen," antwoordde Glenarvan, die zeer verstoord was, omdat hij met die inboorlingen, zij mogten zijn wie zij wilden, geen gesprek had kunnen aanknoopen.
"Zoo denk ik er ook over," zeide de majoor; "want, als ik mij niet vergis, zijn de Gaucho's in plaats van weerloos, wel degelijk openbare en geduchte roovers."
"Welnu komaan!" riep Paganel.
En hij begon levendig over die stelling uit de volkenkunde te redetwisten, zoo levendig zelfs, dat het hem gelukte om den majoor boos te maken, hetgeen hem den volgenden uitval van Mac Nabbs op den hals haalde, die anders zoo iets niet gewoon was bij de zeldzame twisten:
"Ik geloof, dat gij ongelijk hebt, Paganel!"
"Ongelijk!" herhaalde de geleerde.
"Ja!
Thalcave zelf heeft die Indianen voor roovers aangezien, en Thalcave weet wel, wat hij van hen denken moet."
"Welnu! Thalcave heeft zich ditmaal vergist," gaf Paganel met eenige bitterheid ten antwoord.
"De Gaucho's zijn landbouwers, herders, anders niet, en ik heb het zelf geschreven in een goed ontvangen vlugschrift over de inboorlingen der pampa's."
"Dan hebt gij eene dwaling begaan, mijnheer Paganel!"
"Ik! een dwaling! mijnheer Mac Nabbs?"
"Uit verstrooidheid, wanneer gij wilt," antwoordde de majoor, die het niet opgaf; "gij kunt dus niet beter doen dan een volgenden druk te herzien!"
Paganel was zeer beleedigd, nu hij moest hooren, dat men zijn aardrijkskundige kennis in twijfel trok, ja, er den gek mede scheerde, en voelde, dat hij boos werd.
"Wees overtuigd, mijnheer!" zeide hij, "dat in mijn werken dergelijke feilen niet voorkomen."
"Bij deze gelegenheid toch wel," antwoordde Mac Nabbs, die op zijne beurt koppig werd.
"Mijnheer! ik vind u van daag zeer plaagziek!" riep Paganel.
"En ik vind u zeer scherp!" gaf de majoor ten antwoord.
De twist liep, zooals men ziet, zeer hoog, en dat over een onderwerp, dat zooveel drukte niet waard was.
Glenarvan achtte het geraden om tusschen beiden te komen.
"Het is zeker," zeide hij, "dat er bij den een plaagzucht en bij den ander scherpte in het spel is, hetgeen mij van beiden zeer verwondert."
De Patagoniër had de aanleiding tot den twist wel niet begrepen, maar kon ligt gissen, dat de beide vrienden het oneens waren.
Hij begon te glimlagchen en zeide zachtjes:
"Het is de noordewind!"
"De noordewind!" riep Paganel, "wat heeft de noordewind met dit alles te maken?"
"Wel zeker!" antwoordde Glenarvan; "de noordewind is de oorzaak van uw kwade luim!
Ik heb hooren zeggen, dat hij in het zuiden van Amerika het zenuwgestel bijzonder prikkelt."
"Bij St Patrick! Edward! gij slaat den spijker op den kop!" zeide de majoor, die het uitschaterde van lagchen.
Maar Paganel, die waarlijk boos was, wilde den strijd niet opgeven, en klampte nu Glenarvan aan, wiens tusschenkomst in zijn oog wat al te spottend was.
"Ei zoo, mylord!" zeide hij, "is mijn zenuwgestel waarlijk geprikkeld?"
"Ja, Paganel! het is de noordewind, die het doet; een wind, die in de pampa veel misdaden doet begaan, evenals in den omtrek van Rome!"
"Misdaden!" antwoordde de geleerde; "zie ik er uit als iemand, die misdaden begaan wil?"
"Dat zeg ik niet."
"Zeg maar ronduit, dat ik u wil vermoorden!"
"Daar zou ik haast bang voor worden!" antwoordde Glenarvan, die zijn lachlust niet kon bedwingen.
"Gelukkig waait de noordewind nooit langer dan één dag!"
Op dit gezegde lachten allen met Glenarvan mede.
Nu maakte Paganel zich haastig uit de voeten en ging hij naar het hoofd van het gezelschap om zijn drift wat te laten bedaren.
Een kwartier later dacht hij er niet meer aan.
Zoo was de goede luim van den geleerde een oogenblik verstoord geweest; maar, zooals Glenarvan teregt had gezegd, die zwakheid had een geheel uitwendige reden.
Ten acht ure des avonds gaf Thalcave, die wat vooruit gereden was, een sein, dat men digt bij het zoo gewenschte meer was.
Een kwartier daarna daalde de kleine troep de steile oevers van het Zoutmeer af.
Maar daar wachtte hem een erge teleurstelling. Het meer was opgedroogd.
XVIII.
Men zoekt versch water.
Het Zoutmeer besluit de reeks van kleine meren, die in verband staan met de sierra's Ventana en Guamini.
Voorheen ging men uit Buenos-Ayres veel daarheen om zout te halen; want zijn water bevat een aanzienlijke hoeveelheid chloorsodium.
Maar nu had het water, door de buitensporige hitte verdampt, al het zout, dat er in opgelost was, achtergelaten en het meer was niets anders meer dan een ontzaggelijk groote heldere spiegel.
Toen Thalcave vertelde, dat het Zoutmeer drinkbaar water opleverde, bedoelde hij daarmede de zoetwaterstroompjes, die er in menigte in uitloopen.
Maar op dit oogenblik waren deze zoowel uitgedroogd als het meer.
De brandende zon had alles opgedronken.
Dit veroorzaakte een algemeene ontsteltenis, toen het dorstige gezelschap op de uitgedroogde oevers van het Zoutmeer aankwam.
Goede raad was duur.
Het geringe overschot van water in de lederen zakken was bedorven.
Het was onbruikbaar. De dorst begon verschrikkelijk te kwellen.
Honger en vermoeijenis verdwenen voor die gebiedende behoefte.
Een "roukah," een soort van tent, die, in een bogt aan den oever, van huiden opgeslagen en door de inboorlingen verlaten was, diende den uitgeputten reizigers tot schuilplaats, terwijl hunne paarden, op de slijkerige oevers van het meer uitgestrekt, met tegenzin knabbelden aan de zoutwaterplanten en het drooge riet.
Toen allen in de roukah bijeen waren, vroeg Paganel aan Thalcave, wat hun nu te doen stond.
Dit gaf aanleiding tot een vlugtig gesprek tusschen den aardrijkskundige en den Indiaan, waarvan Glenarvan eenige woorden opving.
Thalcave sprak zeer bedaard. Paganel maakte gebaren voor twee.
Deze zamenspraak duurde eenige minuten, waarna de Patagoniër de armen over elkander sloeg.
"Wat heeft hij gezegd?" vroeg Glenarvan.
"Ik meen begrepen te hebben, dat hij een scheiding aanraadden."
"Ja. In twee afdeelingen," antwoordde Paganel.
"Diegenen onzer, wier paarden door vermoeijenis en dorst uitgeput, naauwelijks een voet meer kunnen verzetten, zullen zoo goed en kwaad als het gaan kan langs de zeven en dertigste parallel voorttrekken.
De beter beredenen daarentegen zullen hun op dien weg vooruitgaan en de rivier Guamini opzoeken, die een en dertig mijlen van hier in het meer San Lucas valt.
Vinden zij er genoeg water, dan zullen zij hun makkers op de oevers der Guamini afwachten. Is er geen water, dan zullen zij terugkeeren om hun een vergeefsche reis te besparen."
"En dan?" vroeg Tom Austin.
"Dan zullen wij moeten besluiten om vijf en zeventig mijlen verder zuidwaarts te trekken, tot aan de eerste vertakkingen der sierra Ventana, waar de rivieren talrijk zijn."
"Die raad is goed," antwoordde Glenarvan, "en wij zullen hem zonder uitstel opvolgen.
Mijn paard heeft nog niet veel van het gebrek aan water geleden, en ik bied aan om Thalcave te vergezellen."
"O, neem mij mede, mylord!" zeide Robert, alsof er sprake was van een rijtoertje.
"Maar zult gij ons kunnen volgen, mijn jongen?"
"Ja! ik heb een goed dier, dat niet liever dan vooruit wil.
Wilt gij ... mylord?... ik smeek u er om."
"Ga dan maar mede, mijn jongen!" zeide Glenarvan, die blijde was, dat hij niet van Robert behoefde te scheiden.
"Wij zouden wel heel lomp moeten zijn," voegde hij er bij, "wanneer wij met ons drieën geen versch en helder water ontdekten."
"En ik dan?" zeide Paganel.
"O, gij, waarde Paganel!" antwoordde de majoor, "gij zult bij de reserve blijven.
Gij kent de zeven en dertigste parallel en de rivier Guamini en de geheele pampa te goed om ons te verlaten.
Noch Mulrady, noch Wilson, noch ik zijn in staat om Thalcave op de plaats van bijeenkomst te vinden, terwijl wij vol vertrouwen zullen oprukken onder de banier van den dapperen Jacques Paganel."
"Ik onderwerp mij," antwoordde de aardrijkskundige, wiens eigenliefde gestreeld werd door het verkrijgen van een opperbevel.
"Maar pas op voor verstrooidheid!" voegde de majoor er bij.
"Breng ons niet, waar wij niet zijn moeten, b.v. aan de oevers der Stille Zuidzee!"
"Gij zoudt het anders wel verdienen, onuitstaanbare majoor!" antwoordde Paganel lagchende.
"Maar zeg eens, waarde Glenarvan! hoe zult gij de taal van Thalcave verstaan?"
"Ik vooronderstel," antwoordde Glenarvan, "dat de Patagoniër en ik niet veel te praten zullen hebben.
Bovendien zou ik met eenige spaansche woorden, die ik magtig ben, in een dringende omstandigheid wel in staat zijn om hem mijne gedachte mede te deelen en de zijne te begrijpen."
"Ga dan, waardige vriend!" antwoordde Paganel.
"Laten wij eerst ons avondeten gebruiken," zeide Glenarvan, "en, als het kan, slapen tot het uur van vertrek."
Men hield een muizenmaaltijd, hetgeen niet zeer verkwikkend was, en sliep, om zijn dorst te vergeten.
Paganel droomde van bergstroomen, van watervallen, van rivieren, van stroomen, van vijvers, van beken, ja zelfs van volle karaffen, in één woord van alles, wat doorgaans drinkbaar water bevat.
Hij had waarlijk de nachtmerrie.
Den volgenden morgen ten zes ure werden de paarden van Thalcave, Glenarvan en Robert gezadeld; men gaf hun het laatste rantsoen water, dat zij met meer gretigheid dan smaak uitdronken, want het was zeer walgelijk.
Vervolgens sprongen de drie ruiters in den zadel.
"Tot weerziens!" riepen de majoor, Austin, Wilson en Mulrady.
"En doet vooral uw best om weg te blijven!" voegde Paganel er bij.
Weldra verloren de Patagoniër, Glenarvan en Robert, niet zonder eenige benaauwdheid, de afdeeling uit het oog, die aan de schranderheid van den geleerden aardrijkskundige was toevertrouwd.
De "desertio de las Salinas," die zij nu doorreisden, is een kleiachtige vlakte, bedekt met tien voet hooge ondergeblevene heesters, met mimosaplanten, die de Indianen "curra-mammel" noemen, en met de "jume," een struikachtig gewas, rijk aan soda.
Hier en daar weerkaatsten breede strooken zout de zonnestralen met verbazende kracht.
Het oog zou ligt die "barrero's" aangezien hebben voor ijskorsten; maar de zonnehitte zou het weldra uit den droom hebben geholpen.
Niettemin gaf die tegenstelling van een dorren en verschroeiden bodem met die fonkelende vlakken aan deze woestijn een zeer buitengewoon voorkomen, dat de opmerkzaamheid gaande maakte.
Tachtig mijlen zuidelijker integendeel leverde die sierra Ventada, waarheen de mogelijke uitdrooging der Guamini de reizigers misschien noodzaken zou zich te begeven, een geheel ander gezigt op.
Dit land, dat in 1835 bezocht werd door de expeditie onder aanvoering van kapitein Fitz-Roy, bevelhebber der _Beagle_, is bij uitstek vruchtbaar.
De beste weiden van het indiaansche grondgebied prijken daar met het heerlijkste groen; de noordwestelijke helling der sierra's is daar bedekt met het weelderigste grasgewas, en strekt zich uit tot in bosschen, die rijk zijn aan allerlei houtsoorten; daar ziet men den "algarrobo," een soort van St.
Jansbroodboom, welks gedroogde en fijngemalen vrucht tot het vervaardigen van een brood dient, dat door de Indianen zeer geacht wordt; den witten "quebracho," met lange en buigzame takken, die even als de europeesche wilg treuren; den rooden "quebracho," wiens hout onvergankelijk is; den "naudubay," die zeer snel vlam vat en dikwijls verschrikkelijke branden veroorzaakt; den "viraro," wiens paarsche bloemen in de gedaante eener pyramide boven elkander staan, en eindelijk den "timbo," die zijn ontzaggelijk zonnescherm tachtig voet hoog in de lucht verheft, waaronder geheele kudden een beschutting vinden tegen de stralen der zon.
De Argentijnen hebben meermalen pogingen aangewend om dit rijke land te koloniseeren, maar te vergeefs getracht de vijandige gezindheid der Indianen te overwinnen.
Voorzeker had men regt om te meenen, dat talrijke stroompjes van het gebergte afdaalden, om het water, dat voor zulk een vruchtbaarheid noodig was, te verschaffen, en inderdaad heeft de ergste droogte die rivieren nooit doen verdampen, maar om ze te bereiken moest men wel honderd dertig mijlen zuidelijker trekken.
Thalcave had dus wel gelijk, dat hij zich eerst naar de Guamini begaf, die, zonder hem van den weg af te leiden, veel digter bij was.
De drie paarden galoppeerden wakker voort.
Die uitmuntende dieren roken zeker uit instinct, waar hun meesters hen heenbragten.
Thaouka vooral legde een levendigheid aan den dag, die geen vermoeijenis noch behoefte kon verminderen; hij sprong met de snelheid van een vogel over de verdroogde cañada's en de curra-mammel-struiken heen, waarbij zijn gehinnik een goed voorteeken was.
Door zijn voorbeeld aangevuurd, volgden de paarden van Glenarvan en Robert hem wel met trager schreden, maar toch vol moed.
Thalcave, die regtop in den zadel zat, gaf zijn makkers het voorbeeld, dat Thaouka den zijnen gaf.
De Patagoniër draaide gedurig het hoofd om, ten einde naar Robert Grant te zien.
Als hij den knaap zoo stevig en regtop, met buigzame lendenen, ingetrokken schouders, de beenen los langs het paard hangende en de knieën stijf tegen den zadel gedrukt, zag zitten, gaf hij door een aanmoedigenden uitroep aan zijn tevredenheid lucht.
Robert Grant werd dan ook inderdaad een uitmuntend ruiter en verdiende de loftuigingen van den Indiaan.
"Bravo! Robert!" zeide Glenarvan; "ik geloof, dat Thalcave u gelukwenscht.
Hij juicht u toe, mijn jongen!"
"En waarom, mylord?"
"Omdat gij zoo flink te paard zit."
"O! ik houd mij goed vast; dat is alles," antwoordde Robert, die van genoegen bloosde, omdat hij zich hoorde prijzen.
"Dat is het voornaamste, Robert!" antwoordde Glenarvan; "maar gij zijt te zedig, en ik voorspel u, dat gij eenmaal een volleerd paardrijder zult worden."
"Goed!" zeide Robert lagchende; "maar wat zal vader er wel van zeggen, die een zeeman van mij wil maken?"
"Het eene sluit het andere niet uit.
Worden alle ruiters al geen goede zeelieden, zoo zijn toch de zeelieden geschikt om goede ruiters te worden.
Als men daar zoo op de ra's zit, leert men zich wel goed vasthouden.
De kunst om zijn paard te verzamelen, om schuinsche of cirkelvormige bewegingen te maken, komt van zelve, want niets is eenvoudiger."
"Arme vader!" antwoordde Robert, "ach! hoe dankbaar zal hij jegens u zijn, mylord! wanneer gij hem moogt redden!"
"Houdt gij veel van hem, Robert?"
"Ja, mylord!
Hij was zoo goed voor mijn zuster en mij.
Hij dacht alleen aan ons!
Bij iedere reis bragt bij ons een gedachtenis mede uit alle landen, die hij bezocht, en wat nog beter was, bij zijn terugkomst liefkoosde hij ons en sprak hij ons vriendelijk toe.
O! gij zult ook wel veel van hem houden, wanneer gij hem hebt leeren kennen!
Mary gelijkt sprekend op hem.
Hij heeft een even zachte stem als zij!
Dat is zeer vreemd voor een zeeman, niet waar?"
"Ja, zeer vreemd, Robert!" antwoordde Glenarvan.
"Ik zie hem nog," vervolgde het kind, die nu tot zich zelven scheen te spreken.
"Goede en brave vader! hij wiegde mij op zijn knie in slaap, toen ik klein was, en neuriede altijd een oud schotsch liedje, waarin de meren van ons land bezongen worden.
De wijs herinner ik mij soms nog half en half. Mary ook.
Ach, mylord! wat hielden wij veel van hem!
Ik geloof waarlijk dat men klein moet zijn om veel van zijn vader te houden!"
"En groot om hem te eeren, mijn kind!" antwoordde lord Edward, die innig geroerd werd door die woorden, welke uit dat kinderhart vloeiden.
Gedurende dit gesprek hadden de paarden hun gang vertraagd en liepen zij stapvoets.
"Wij zullen hem terugvinden, niet waar?" zeide Robert na eenige oogenblikken gezwegen te hebben.
"Ja, wij zullen hem terugvinden!" antwoordde Glenarvan.
"Thalcave heeft ons hem op het spoor gebragt, en ik stel vertrouwen in hem."
"Een brave Indiaan, die Thalcave," zeide het kind.
"Zeker."
"Wil ik u eens wat zeggen, mylord?"
"Spreek eerst, dan zal ik u antwoorden."
"Het zijn allen brave lieden, die u omringen!
Mevrouw Helena, van wie ik zooveel houd, de majoor met zijn bedaard voorkomen, kapitein Mangles, en de heer Paganel, en de matrozen der _Duncan_, die zoo moedig en zoo verknocht zijn!"
"Ja, dat weet ik, mijn jongen!" antwoordde Glenarvan.
"En weet gij wel, dat gij de beste van allen zijt?"
"Neen, dat weet ik waarlijk niet!"
"Welnu, ik zeg u, dat het zoo is, mylord!" antwoordde Robert, terwijl hij de hand van den lord vatte en aan zijn lippen bragt.
Glenarvan schudde zachtjes het hoofd. Het gesprek werd echter niet voortgezet; want Thalcave wenkte de achterblijvers om wat voort te maken.
Zij hadden hem vooruit laten komen. Er was echter geen tijd te verliezen, en men mogt degenen, die achtergelaten waren, niet vergeten.
Zij zetten dus hun paarden aan; maar het bleek weldra, dat zij, met uitzondering van Thaouka, het niet lang zouden kunnen uithouden.
Ten twaalf ure moest men hun een uur rust geven.
Zij konden niet verder voort en weigerden de "alfafares" te eten, een soort van magere en door de zonnestralen verschroeide spurrie.
Glenarvan begon ongerust te worden.
De kenteekenen der onvruchtbaarheid verminderden niet, en het gebrek aan water kon schromelijke gevolgen hebben.
Thalcave zeide niets, en dacht waarschijnlijk, dat het vroeg genoeg zou zijn om te wanhopen, wanneer de Guamini uitgedroogd was; althans indien voor een indiaansch hart het uur der wanhoop ooit slaat.
Hij ging dus weder op weg, en goed- of kwaadschiks de paarden moesten, door zweep en spoor aangezet, weder vooruit, maar stapvoets. Dat was al wat zij doen konden.
Thalcave zou wel verder geweest zijn, want Thaouka kon hem in weinige uren aan de oevers van den stroom brengen.
Hij dacht er zeker wel aan; maar hij wilde ongetwijfeld zijn beide makkers niet alleen in de woestijn laten, en om hun niet vooruit te komen, dwong hij Thaouka tot een langzamer gang.
Niet zonder tegenstand te bieden, zonder te steigeren, zonder luide te hinniken onderwierp het paard van Thalcave er zich aan om stapvoets te gaan; zijn meester dwong hem er echter minder toe door geweld dan door zijn stem.
Thalcave praatte werkelijk met zijn paard, en al antwoordde Thaouka hem niet, hij begreep hem toch.
Waarschijnlijk voerde de Patagoniër uitmuntende redenen aan; want na eenigen tijd "geredetwist" te hebben, werd Thaouka door zijn bewijsgronden overwonnen en gehoorzaamde hij, echter niet zonder hevig op zijn gebit te knabbelen.
Werd Thalcave door Thaouka begrepen, Thaouka werd evenzeer door Thalcave begrepen.
Het schrandere dier rook, door zijn scherpe zintuigen geholpen, eenige vochtigheid in de lucht; het ademde ze met wellust in, en liet zijn tong klappen, alsof het die in een verkwikkend vocht had gedoopt.
De Patagoniër kon zich er niet in vergissen: er was water in de nabijheid.
Hij moedigde daarom zijn makkers aan door op het ongeduld van Thaouka te wijzen, dat de beide andere paarden spoedig begrepen.
Zij spanden hun laatste krachten in en galoppeerden den Indiaan achterna.
Tegen drie ure vertoonde zich in een kromming van den grond een witte streep.
De zonnestralen gaven haar een bevend voorkomen.
"Water!" riep Glenarvan.
"Water! ja, water!" herhaalde Robert.
Nu behoefden zij hun beesten niet meer aan te zetten; de arme dieren, die hun krachten voelden herleven, snelden met duizelingwekkende vaart voort.
Binnen weinige minuten hadden zij de Guamini bereikt, en wierpen zij zich geheel getuigd tot aan de borst in het weldadige nat.
Hoewel tegen hun zin werden zij door hun berijders gevolgd, die onwillig een bad moesten nemen, waarover zij zich echter niet beklaagden.
"O! wat smaakt dat lekker!" zeide Robert, terwijl hij in het midden der rivier zijn dorst leschte.
"Wees voorzigtig, mijn jongen!" antwoordde Glenarvan, die er evenwel zelf het voorbeeld niet van gaf.
Thalcave dronk heel bedaard, zonder zich te haasten, met kleine beetjes, maar "zoo lang als een lasso," gelijk de Patagoniërs zeggen. Hij hield niet op, en het stond te vreezen, dat hij het geheele riviertje zou leegdrinken.
"Onze vrienden zullen toch niet in hun verwachting teleurgesteld worden," zeide Glenarvan; "als zij bij de Guamini komen zijn zij zeker, dat zij een overvloed van helder water zullen vinden, ten minste, wanneer Thalcave wat overlaat!"
"Maar zouden wij hun niet tegemoet kunnen gaan?" vroeg Robert. "Zoo doende zouden wij hun eenige uren van angst en lijden kunnen besparen."
"Wel zeker, mijn jongen! maar hoe zullen wij dit water vervoeren?
Wilson heeft de waterzakken bij zich gehouden.
Neen, het is beter te wachten, zooals wij afgesproken hebben.
Ik reken, den afstand en de vermoeidheid der paarden in aanmerking nemende, dat het wel nacht zal zijn, als onze vrienden hier komen.
Laten wij dus een goed nachtverblijf en een goed avondeten voor hen gereed maken."
Thalcave had niet op een wenk van Glenarvan gewacht om een geschikte legerplaats op te zoeken.
Gelukkig had hij aan de oevers der rivier een "ramada" gevonden, een soort van omheining, bestemd om de kudden in op te sluiten, die aan drie zijden digt was.
Het was een gunstig plekje om den nacht in door te brengen, als men er ten minste niets tegen had om in de open lucht te slapen, en dat was iets, waarover de makkers van Thalcave zich volstrekt niet bekommerden.
Zij zochten dan ook niet verder, en strekten zich in de zon uit om hun doornatte kleederen te droogen.
"Nu wij een nachtverblijf hebben," zeide Glenarvan; "moeten wij ook aan het avondeten denken.
Onze vrienden moeten tevreden kunnen zijn over hun kwartiermakers en ik zou mij zeer vergissen, wanneer zij reden van klagen hadden.
Ik geloof, dat een jagt van een uurtje geen tijd verspillen zal zijn.
Zijt gij gereed, Robert?"
"Ja, mylord!" antwoordde de knaap, die opstond en zijn geweer greep.
Glenarvan was op die gedachte gekomen, omdat de oevers der Guamini de plaats schenen te zijn, waar al het wild uit de omliggende vlakten bijeenkwam; bij heele troepen zag men de "tinamous," een soort van steenhoen uit de pampa's, zwarte hazelhoenders, een soort van regenvogels, "teru-teru" genoemd, geelkleurige riethoenders en heerlijk groene waterhoenders opvliegen.
Viervoetige dieren waren er niet te zien; maar Thalcave wees op het hooge gras en digte kreupelhout, daarmede te kennen gevende, dat zij daarin verborgen waren.
De jagers behoefden slechts weinige schreden te doen om zich in het wildrijkste land der aarde te bevinden.
De jagt begon, en het gevogelte versmadende voor de landdieren, rigtten de jagers hun eerste schoten op het grove wild der pampa.
Spoedig verrezen om hen heen honderden reebokken en guanacha's, dezelfde dieren, die hen met zooveel geweld op de toppen der Cordillera aanvielen; maar die schuwe beesten vlugtten zoo snel, dat het onmogelijk was om hen onder schot te krijgen.
Daarom gingen de jagers nu tot minder vlug wild over, dat bovendien als spijs niets te wenschen overliet.
Zij schoten een dozijn steen- en riethoenders, en Glenarvan doodde nog zeer behendig een muskuszwijn, "tay-tetre", een zeer smakelijk, dikhuidig zoogdier met rosachtig haar, dat wel een schot waard was.
Binnen een half uur doodden de jagers zonder eenige moeite al het wild, dat zij noodig hadden; Robert maakte zich nog van een zonderling dier meester, dat tot de orde der handelooze zoogdieren behoorde, een "armadillo," een soort van gordeldier, bedekt met een schild van beenachtige en bewegelijke platen, dat anderhalf voet lang was.
Het was zeer vet, en zou, naar het zeggen van den Patagoniër, een lekkeren schotel opleveren.
Robert was dus trotsch op dat buitenkansje.
Thalcave van zijn kant vergastte zijn makkers op het schouwspel van een jagt op den "nandou," een soort van struisvogel uit de pampa's, wiens snelheid verbazend groot is.
De Indiaan nam geenszins zijn toevlugt tot list bij een dier, dat zoo hard kon loopen; hij galoppeerde regt op hem aan, om hem dadelijk in te halen; want als de eerste aanval mislukte, dan zou de nandou weldra paard en jager door den onontwarbaren doolhof zijner draaijingen vermoeid hebben.
Zoodra Thalcave digt genoeg bij hem was, slingerde hij zijn bola's met een krachtige hand zoo behendig, dat zij om de pooten van het dier gedraaid werden en het magteloos maakten.
Binnen weinige seconden lag de struisvogel op den grond.
De Indiaan maakte zich niet van hem meester, uit loutere liefhebberij voor de jagt; het vleesch van den nandou is zeer geacht, en Thalcave wilde zijn aandeel leveren aan den gemeenschappelijken maaltijd.
De hoenders, de struis van Thalcave, het muskuszwijn van Glenarvan en het gordeldier van Robert werden dadelijk toebereid, dat wil zeggen van hun taaije huid ontdaan en aan dunne repen gesneden.
Wat het gordeldier aangaat, dit is een kostelijk dier, dat zijn braadpan bij zich draagt, en dat men daarom in zijn eigen schild op gloeijende kolen legde.
De drie jagers vergenoegden zich voor hun avondeten met de hoenders, en bewaarden voor hun vrienden de steviger stukken.
Den maaltijd besproeiden zij met helder water, dat zij lekkerder vonden dan al den portwijn der wereld, en zelfs dan de bekende "usquebaugh", die in de schotsche Hooglanden zoo hoog vereerd wordt.
De paarden werden ook niet vergeten.
Een groote hoeveelheid droog voeder, dat men in de ramada vond, diende hun te gelijk tot voedsel en tot stroo.
Toen alles in gereedheid was gebragt, draaiden Glenarvan, Robert en de Indiaan zich in hun poncho, en strekten zij zich uit op een zachten hoop alfafares, het gewone bed der jagers in de pampa's.
XIX.
De roode wolven.
Het werd nacht.
Het was juist nieuwe maan, zoodat de nachtvorstin onzigtbaar zou blijven voor al de aardbewoners.
Het flaauwe sterrelicht alleen bescheen de vlakte.
Aan den gezigteinder werd het licht van de sterrebeelden der dierenriems onderschept door een zware mist.
Het water van de Guamini stroomde zonder gemurmel verder, gelijk een lange streep olie, die over marmer loopt.
Vogelen, viervoetige en kruipende dieren rustten uit van de vermoeijenissen van den dag, en eene stilte, gelijk aan die eener woestijn, daalde op het onmetelijk gebied der pampa's neder.
Glenarvan, Robert en Thalcave hadden zich aan de natuurwet moeten onderwerpen.
Op het digte spurriebed uitgestrekt, sliepen zij rustig door.
De paarden, die doodaf waren van vermoeidheid, lagen op den grond; alleen Thaouka sliep, als een paard van echt ras, staande, met de vier pooten loodregt op den grond; even fier in de rust als in de beweging, en gereed om op het eerste teeken naar zijn meester heen te snellen.
Een doodsche stilte heerschte binnen de omheining, en de kolen van het nachtelijk vuur, dat langzamerhand uitging, verspreidden een laatste flikkering in de stille duisternis.
Tegen tien ure echter werd de Indiaan na een korten slaap wakker.
Zijn oog fonkelde onder zijn nedergeslagen wenkbraauwen, en met het oor naar de vlakte gewend luisterde hij scherp toe.
Het was duidelijk, dat hij het een of ander flaauw geluid trachtte op te vangen.
Weldra teekende zijn gelaat, hoe strak het gewoonlijk ook zijn mogt, een onbestemde onrust.
Had hij de nadering bespeurd van op roof rondzwervende Indianen, of de komst der jaguars, der watertijgers en van andere vreeselijke dieren, die in de nabijheid der rivieren zoo talrijk zijn?
Zonder twijfel kwam deze laatste vooronderstelling hem waarschijnlijk voor; hij wierp althans een vlugtigen blik op de brandstoffen, die binnen de omheining opeengehoopt waren, en zijn onrust nam nog toe.
Dat drooge voeder van alfafares zou dan ook spoedig verbrand zijn en kon stoutmoedige dieren niet lang tegenhouden.
Nu de zaken zoo stonden, kon Thalcave niet anders doen dan de gebeurtenissen afwachten, en nam hij half liggende, half zittende, met het hoofd op de handen rustende, de ellebogen op de knieën leunende en met strakken blik, de houding van een man aan, die door een plotselingen angst in zijn slaap is gestoord.
Een uur verliep.
Ieder ander dan Thalcave zou, door de stilte daar buiten gerust gesteld, zich weder op zijn legerstede hebben nedergevlijd.
Maar waar een vreemdeling geen achterdocht zou gekoesterd hebben, daar hadden de geprikkelde zintuigen en het natuurlijk instinct van den Indiaan een voorgevoel van een ophanden zijnd gevaar.
Terwijl hij zoo luisterde en loerend rond zag, liet Thaouka een dof gehinnik hooren; snuivende rigtte hij den kop naar den ingang der hut.
Terstond rees de Patagoniër overeind.
"Thaouka heeft een vijand geroken," zeide hij.
Hij stond op en ging oplettend de vlakte overzien.
Het was er nog stil, maar niet rustig.
Thalcave zag onduidelijke schaduwen, die zich zonder gedruisch te maken tusschen de bosjes curra-mammel bewogen.
Hier en daar glinsterden lichtgevende punten, die elkaar in alle rigtingen kruisten, en beurtelings uitdoofden en weder ontstoken werden.
Een vreemdeling zou zonder twijfel die zwevende vonken voor de Johanneskevers gehouden hebben, die des nachts op menige plek van de pampa's schitteren.
Maar Thalcave vergiste zich er niet in.
Hij begreep, met welke vijanden hij te doen had; hij laadde zijn karabijn en ging bij de eerste palen der omheining op den uitkijk staan.
Hij behoefde niet lang te wachten.
Een vreemd geschreeuw, een verward geluid van geblaf en gehuil weergalmde over de pampa.
Het werd met een losbranding van de karabijn beantwoord, en door honderd schrikaanjagende geluiden gevolgd.
Glenarvan en Robert schrikten wakker en vlogen op.
"Wat is er gaande?" vroeg de jonge Grant.
"Indianen?" vroeg Glenarvan.
"Neen!" antwoordde Thalcave, "aguara's."
Robert zag Glenarvan aan en vroeg: "aguara's?"
"Ja!" antwoordde Glenarvan, "de roode wolven der pampa."
Beiden grepen hun wapenen en voegden zich bij den Indiaan.
Deze wees hun de vlakte, waaruit een verschrikkelijk concert, een akelig gehuil opging.
Robert deed onwillekeurig een schrede achterwaarts.
"Zijt gij bang voor de wolven, mijn jongen?" vroeg hem Glenarvan.
"Neen, mylord!" antwoordde Robert met een vaste stem.
"Bij u ben ik voor niets bevreesd."
"Des te beter.
Die roode wolven zijn geen bijzonder geduchte dieren, en waren zij zoo talrijk niet, dan zou ik mij volstrekt niet om hen bekommeren."
"Wat komt dat er op aan?" antwoordde Robert.
"Wij zijn goed gewapend, zij mogen vrij komen!"
"En zullen goed ontvangen worden!"
Glenarvan sprak zoo om het kind gerust te stellen; maar hij dacht niet zonder heimelijken schrik aan dat legioen verscheurende dieren, die in het holst van den nacht op hen los gelaten werden.
Misschien waren er wel honderden, en drie mannen, hoe goed zij gewapend mogten zijn, konden niet met voordeel strijden tegen zulk een aantal dieren.
Toen de Patagoniër het woord "aguara" uitsprak, herinnerde Glenarvan zich terstond, dat die naam door de Indianen uit de pampa aan den rooden wolf gegeven wordt.
Dit vleeschetend dier, de "canis jubatus" der natuurkundigen, heeft het lijf van een grooten hond en den kop van een vos; zijn haar is kaneelkleurig, en op zijn rug golven zwarte manen, die langs zijn geheele ruggegraat loopen.
Dit dier is zeer vlug en zeer sterk; het bewoont meestal moerassige streken en vervolgt al zwemmende de waterdieren; de nacht jaagt het uit het hol, waarin het des daags slaapt; vooral is men er zeer bevreesd voor in de "estancia's" waarin het vee wordt opgebragt; want zoodra de honger het prikkelt, tast het het groot vee aan en rigt aanmerkelijke verwoestingen aan.
Wanneer hij alleen is, behoeft men den rooden wolf niet te vreezen; maar het is geheel wat anders, wanneer een groot aantal van die uitgehongerde beesten bij elkander is, dan mag men nog liever met een rooden tijger of tijgerkat te doen hebben, dien men ten minste behoorlijk kan aanvallen.
Afgaande op het gehuil, dat over de pampa klonk, en op de menigte schaduwen, die over de vlakte zweefden, besloot Glenarvan te regt, dat er een menigte roode wolven aan den oever der Guamini bijeen was; zij hadden daar een wisse prooi geroken, paardenvleesch of menschenvleesch, en geen hunner zou naar zijn hol terugkeeren, zonder er zijn deel van te hebben gehad.
De toestand was dus zeer onrustbarend.
Inmiddels werd de kring der dieren allengs naauwer.
De paarden waren ontwaakt en gaven teekens van den levendigsten angst.
Thaouka alleen trappelde, trachtte zijn halster los te rukken en op de wolven in te stormen.
Zijn meester kon hem alleen door een aanhoudend gefluit tot bedaren brengen.
Glenarvan en Robert hadden zich zoo geplaatst, dat zij den ingang der hut verdedigden.
Hun karabijnen waren geladen, en zij wilden op de eerste rij der roode wolven losbranden, toen Thalcave met de hand hun wapen omhoog sloeg, dat zij reeds aangelegd hadden.
"Wat wil Thalcave?" vroeg Robert.
"Hij verbiedt ons te schieten," antwoordde Glenarvan.
"Waarom?"
"Misschien oordeelt hij, dat het geschikte oogenblik nog niet gekomen is."
De Indiaan had echter een veel ernstiger reden voor zijn handelwijze, zooals Glenarvan zag, toen Thalcave, zijn kruidhoorn optillende en omkeerende, wees, dat hij bijna ledig was.
"Wat nu gedaan?" vroeg Robert.
"Wel, wij moeten ons kruid wat sparen.
Onze jagt van dezen namiddag is ons duur te staan gekomen, en wij hebben gebrek aan kruid en lood.
Wij kunnen geen twintig schoten meer doen!"
Het kind antwoordde niets. "Gij zijt toch niet bang, Robert?"
"Goed, mijn jongen!"
Op dat oogenblik weerklonk een nieuwe losbranding.
Thalcave had een te stouten vijand nedergelegd; de wolven, die in digte rijen naderden, weken en sloten zich digt aaneen op een afstand van honderd schreden van de omheining.
Terstond nam Glenarvan op een teeken van den Indiaan diens plaats in; deze raapte het stroo, het gras, in een woord al de brandbare stoffen bijeen, wierp ze aan den ingang der omheining op een hoop en slingerde er een gloeijende kool in. Weldra werd er een gordijn van vlammen voor den zwarten achtergrond des hemels gespannen, en door de scheuren heen kon men zien, dat de vlakte helder verlicht was door groote, heen en weder zwevende schijnsels.
Nu kon Glenarvan ook oordeelen over de tallooze menigte dieren, waartegen zij zich moesten verdedigen.
Nooit heeft iemand zooveel wolven bijeen gezien en die zoo door moordlust bezield waren.
De slagboom van vuur, dien Thalcave tegen hen had opgeworpen, had hun woede verdubbeld, daar zij zich nu plotseling gestuit zagen.
Eenigen waagden zich echter, door de achtersten opgedrongen, tot vlak voor den vuurgloed, en brandden er hunne pooten aan.
Soms was er nog een geweerschot noodig om die huilende schare tegen te houden, en na verloop van een uur bedekten reeds een vijftiental lijken den grond.
De belegerden waren nu betrekkelijk veilig; zoo lang zij kruid hadden, zoo lang de slagboom van vuur de omheining afsloot, was er geen overrompeling te vreezen.
Maar wat zouden zij beginnen, wanneer al die middelen om de bende wolven te keeren hun te gelijk zouden ontvallen?
Glenarvan zag Robert aan en voelde zijn hart vol worden.
Hij vergat zich zelven om alleen aan dat arme kind te denken, dat een moed toonde verre boven zijne jaren.
Robert was bleek; maar zijn hand omklemde vast het geweer, en hij wachtte koelbloedig den aanval der verbitterde wolven af.
Intusschen besloot Glenarvan, na den stand van zaken bedaard overzien te hebben, om er een einde aan te maken.
"Binnen een uur," zeide hij, "zullen wij kruid, lood noch vuur meer hebben.
Wij moeten derhalve niet zoo lang wachten met het nemen van een besluit."
Hij begaf zich naar Thalcave, en de weinige spaansche woorden, die hij zich herinneren kon, bijeen rapende, begon hij met den Indiaan een gesprek, dat telkens door geweerschoten werd afgebroken.
Niet zonder moeite gelukte het dien beiden mannen om zich te doen verstaan.
Gelukkig was Glenarvan met de gewoonten van den rooden wolf bekend.
Anders zou hij de woorden en gebaren des Patagoniërs niet begrepen hebben.
Er verliep echter een kwartier, voor hij het antwoord van Thalcave aan Robert kon overbrengen.
Glenarvan had den Indiaan gevraagd, wat hij over hun bijkans wanhopigen toestand dacht.
"En wat heeft hij geantwoord?" vroeg Robert.
"Hij heeft geantwoord, dat wij, het moge kosten wat het wil, het tot zonsopgang moeten uithouden.
De roode wolf gaat alleen des nachts uit, en keert, zoodra het dag wordt, naar zijn schuilhoek terug. Hij is de wolf der duisternis, een laf beest, dat bang is voor het heldere daglicht, een uil op vier pooten!"
"Welnu! dan zullen wij ons tot aan den morgen verdedigen!"
"Ja, mijn jongen! en kunnen wij ons niet langer met schieten verdedigen, dan zullen wij onze messen nemen."
Thalcave had het voorbeeld reeds gegeven: wanneer een wolf den vuurgloed naderde, stak de Patagoniër zijn langen gewapenden arm door de vlam en haalde hem er rood van bloed weder uit.
Inmiddels liepen de verdedigingsmiddelen ten einde.
Tegen twee ure wierp Thalcave den laatsten armvol brandstoffen in het vuur, en hadden de belegerden nog maar vijf schoten over.
Glenarvan sloeg een wanhopigen blik in het rond.
Hij dacht aan dat kind naast hem, aan zijn makkers, aan allen, die hij lief had.
Robert sprak geen woord. Welligt kon hij zich nog niet voorstellen, dat het gevaar zoo dreigend was.
Maar Glenarvan dacht er in zijne plaats aan, en stelde zich het verschrikkelijke, maar toch onvermijdelijke vooruitzigt voor, van levend verslonden te zullen worden!
Hij kon zijn aandoening niet bedwingen; hij trok het kind aan zijn borst, drukte hem aan zijn hart, kuste hem innig op het voorhoofd, terwijl zijns ondanks de tranen uit zijn oogen vloeiden.
Robert zag hem glimlagchend aan en zeide: "Ik ben niet bang!"
"Neen, mijn kind! neen!" antwoordde Glenarvan, "en gij hebt gelijk.
Binnen twee uren wordt het dag, dan zijn wij gered!--Goed, Thalcave! goed, dappere Patagoniër!" riep hij, ziende dat de Indiaan met den kolf van zijn geweer twee groote dieren doodsloeg, die over den brandenden slagboom trachtten te springen.
Maar te gelijk kon hij bij het wegstervende schijnsel van het vuur zien, hoe de bende wolven in digte rijen oprukte om de omheining te bestormen.
Dit bloedig tooneel naderde zijn ontknooping; het vuur ging uit gebrek aan brandstof allengs uit; de vlam daalde; de vlakte, die tot nu toe helder verlicht was geweest, werd in de schaduw gehuld, en in die schaduw glinsterden ook weder de lichtgevende oogen der roode wolven.
Nog eenige minuten, en de geheele schare zou de omheining binnenstormen.
Thalcave loste voor de laatste maal zijn karabijn, doodde nog één vijand, en sloeg de armen over elkander, want zijn kruid was op.
Hij liet het hoofd op de borst zakken.
Hij scheen in stilte over iets na te denken.
Zocht hij soms naar het een of ander stout, onmogelijk, zinneloos middel om dien woedenden troep af te slaan?
Glenarvan durfde het hem niet vragen.
Juist had er een verandering in den aanval der wolven plaats.
Zij schenen zich te verwijderen, en hun gehuil, dat tot nu toe zoo oorverdoovend geweest was, hield plotseling op.
Een doodsche stilte begon op de vlakte te heerschen.
"Zij gaan heen!" riep Robert.
"Misschien," antwoordde Glenarvan, die oplettend naar het gedruisch luisterde.
Maar Thalcave, die zijne gedachte raadde, schudde het hoofd.
Hij wist wel, dat die beesten geen wisse prooi zouden laten varen, voor het daglicht hen naar hun sombere holen had gedreven.
Echter was het duidelijk, dat de vijand zijn plan van aanval gewijzigd had.
Hij beproefde niet langer om met geweld in de omheining door te dringen; maar een nog dreigender gevaar zou het gevolg van zijn nieuwe bewegingen zijn.
De roode wolven zagen er van af om binnen te dringen door den ingang, die zoo hardnekkig door staal en vuur verdedigd werd, liepen de omheining om, en trachtten haar gezamenlijk aan de andere zijde te bestormen.
Weldra hoorde men, hoe zij hun klaauwen sloegen in het half verrotte hout.
Reeds staken zij sterke pooten en bloedige muilen door de reten der palen heen.
De verschrikte paarden verbraken hun halster en liepen binnen de omheining rond, bevangen als zij waren door een onoverwinnelijken angst.
Glenarvan nam den knaap in zijn armen om hem tot het uiterste te verdedigen.
Misschien zou hij zelfs een nuttelooze vlugt beproefd hebben en naar buiten gestormd zijn, toen zijn oog op den Indiaan viel.
Na als een wild dier in de omheining rondgeloopen te hebben, was Thalcave plotseling naar zijn paard gegaan, dat van ongeduld sidderde, en begon hij het zorgvuldig te zadelen, zonder een riem of gesp te vergeten.
Hij scheen zich niet langer om het gehuil te bekommeren, dat steeds toenam.
Glenarvan zag met droevige ontsteltenis wat hij deed.
"Hij verlaat ons!" riep hij uit, toen hij zag, dat Thalcave de teugels greep, als een ruiter die te paard wil stijgen.
"Hij! nooit!" zeide Robert.
Inderdaad wilde de Indiaan beproeven, niet zijne vrienden te verlaten, maar hen te redden, door zich voor hen op te offeren.
Thaouka was gereed; hij knabbelde op zijn gebit; hij sprong; zijne oogen, vol vuur en kracht, schoten bliksemstralen; hij had zijn meester begrepen.
Juist toen de Indiaan de manen van zijn paard greep, vatte Glenarvan hem met een krampachtige hand bij den arm.
"Vertrekt gij?" zeide hij op de nu vrije vlakte wijzende.
"Ja!" antwoordde de Indiaan, die het gebaar van zijn medgezel begreep.
Vervolgens voegde hij er eenige spaansche woorden bij, die beteekenden: "Thaouka.
Goed paard.
Vlug.
Het zal door de wolven vervolgd worden!"
"Ach, Thalcave!" riep Glenarvan.
"Schielijk, schielijk!" antwoordde de Indiaan, terwijl Glenarvan met een door aandoening gesmoorde stem tot Robert zeide:
"Robert! mijn kind! gij hoort het! hij wil zich voor ons opofferen! hij wil de pampa inrijden en de woede der wolven afleiden, door ze naar zich toe te lokken!"
"Vriend Thalcave!" antwoordde Robert, terwijl hij voor den Patagoniër op de knieën viel, "vriend Thalcave! verlaat ons niet!"
"Neen!" zeide Glenarvan, "hij zal ons niet verlaten!"
En zich tot den Indiaan wendende zeide hij: "Laten wij te zamen vertrekken!" Dit zeggende, wees hij op de verschrikte paarden, die zich digt tegen de palen aandrongen.
"Neen!" zeide de Indiaan, die zich niet in den zin dier woorden vergiste.
"Slechte paarden.
Verschrikt.
Thaouka.
Goed paard."
"Welnu, het zij zoo!" zeide Glenarvan. "Thalcave zal u niet verlaten, Robert!
Hij leert mij, wat ik doen moet!
Ik moet vertrekken! Hij moet bij u blijven!"
Daarop greep hij Thaouka bij den teugel en sprak:
"Ik zal vertrekken."
"Neen!" antwoordde de Patagoniër bedaard.
"Ik, zeg ik u!" riep Glenarvan, hem den teugel uit de hand rukkende, "ik!
Red dit kind!
Ik vertrouw hem aan u toe, Thalcave!"
In zijn overspanning haspelde Glenarvan engelsche en spaansche woorden door elkander.
Maar wat komt de taal er op aan!
In zulke verschrikkelijke omstandigheden drukken de gebaren alles uit en begrijpen de menschen elkander spoedig.
Thalcave bleef zich echter verzetten.
De twist duurde steeds voort en het gevaar groeide iedere seconde; reeds bezweken de doorgeknaagde palen voor de tanden en klaauwen der verbitterde wolven.
Glenarvan scheen evenmin te willen toegeven als Thalcave.
De Indiaan had Glenarvan medegetrokken naar den ingang der omheining; hij wees hem de vlakte, die vrij was van wolven; met levendige uitdrukkingen gaf hij hem te kennen, dat er geen tijd te verliezen was; dat het gevaar, indien de proef niet gelukte, grooter zou zijn voor degenen die achterbleven; eindelijk dat hij alleen Thaouka genoeg kende om diens buitengewone vlugheid en snelheid voor aller redding aan te wenden.
In zijn verblinding volhardde Glenarvan bij zijn plan om zich op te offeren, toen hij onverwachts op eens ter zijde werd geschoven.
Thaouka steigerde, hij ging op zijn achterste pooten staan, en sprong eensklaps in vollen ren over den slagboom van vuur en de rij van lijken, terwijl een kinderstem uitriep:
"God redde u, mylord!"
Ter naauwernood hadden Glenarvan en Thalcave den tijd om te zien, hoe Robert, die zich stevig aan de manen van Thaouka vasthield, in de duisternis verdween.
"Robert! ongelukkige!" riep Glenarvan.
Maar zelfs de Indiaan kon die woorden niet verstaan.
Er ontstond een vreeselijk gehuil.
De roode wolven volgden het spoor van het paard en ijlden met bliksemsnelheid in een westelijke rigting voort.
Thalcave en Glenarvan verlieten haastig de omheining.
Reeds was het doodstil op de vlakte geworden, en met moeite konden zij in de schaduwen van den nacht in de verte een voortgolvende lijn onderscheiden.
Door verdriet overstelpt, geheel wanhopend, viel Glenarvan met gevouwen handen op den grond neder.
Hij zag Thalcave aan.
De Indiaan glimlachte met zijn gewone bedaardheid.
"Thaouka, goed paard!
Moedig kind!
Hij zal zich redden!" herhaalde hij met een goedkeurend hoofdknikje.
"Wanneer hij eens viel?" zeide Glenarvan.
"Hij zal niet vallen!"
Ondanks het vertrouwen van Thalcave bragt de arme lord den nacht in den vreeselijksten angst door.
Hij had zelfs geen bewustheid meer van het gevaar, dat te gelijk met de bende wolven verdwenen was.
Hij wilde Robert gaan opzoeken, maar de Indiaan hield hem tegen, overreedde hem, dat de paarden hem toch niet konden inhalen; dat Thaouka zijn vijanden vooruit moest zijn; dat men hem in de duisternis niet terug zou kunnen vinden, en dat men den dag moest afwachten om het spoor van Robert te volgen.
Ten vier ure begon de morgenschemering.
De verdigte nevels aan den gezigteinder werden weldra door een bleek schijnsel gekleurd.
Een heldere dauw viel op de vlakte, en het hooge gras werd door het morgenkoeltje bewogen.
Het oogenblik van het vertrek was gekomen.
"Op weg!" zeide de Indiaan.
Glenarvan gaf geen antwoord, maar sprong op het paard van Robert.
Weldra galoppeerden de beide ruiters in een westelijke rigting voort, langs dezelfde regte lijn, waarvan hun makkers niet moesten afwijken.
Een uur lang reden zij met verbazende snelheid voort, overal rondziende om Robert te zoeken, bij iedere schrede vreezende zijn bebloed lijk te zullen vinden.
Glenarvan reet de zijden van zijn paard met zijn sporen open.
Eindelijk vernamen zij geweerschoten, die met geregelde tusschenpoozen afgevuurd werden, als een herkenningsteeken.
"Zij zijn het!" riep Glenarvan.
Thalcave en hij zetten hun paarden tot nog sneller vaart aan en eenige oogenblikken later bereikten zij de afdeeling onder aanvoering van Paganel.
Door een kreet gaf Glenarvan zijn boezem lucht.
Robert stond daar levend en ongedeerd voor hem, gedragen door den edelen Thaouka, die van blijdschap hinnikte, zoodra hij zijn meester wederzag.
"Ach! mijn kind! mijn kind!" riep Glenarvan met een onnavolgbare uitdrukking van teederheid.
En Robert en hij, van hun paard springende, vielen in elkanders armen.
Nu was het de beurt van den Indiaan om den moedigen zoon van kapitein Grant aan zijn hart te drukken.
"Hij leeft! hij leeft!" riep Glenarvan.
"Ja!" antwoordde Robert, "dat heb ik aan Thaouka te danken!"
De Indiaan had op dat dankbaar gezegde niet gewacht om zijn paard te bedanken. Hij sprak er mede, hij omhelsde het, alsof er menschelijk bloed in de aderen van het fiere dier stroomde.
Zich vervolgens tot Paganel wendende en op den jongen Robert wijzende, zeide hij: "Een dappere!" En een indiaansche leenspreuk gebruikende, die dient om moed te kennen te geven, voegde hij er bij: "Zijne sporen hebben niet gebeefd!"
"Waarom, mijn zoon! waarom hebt gij Thalcave of mij die laatste kans om u te redden niet laten beproeven?"
"Mylord!" antwoordde de knaap op den toon der levendigste dankbaarheid, "Was het mijn beurt niet om mij op te offeren?
Thalcave heeft reeds mijn leven gered! En gij gaat immers mijn vader redden!"
XX.
De argentijnsche vlakten.
Nadat de eerste vreugde over het behouden wedervinden wat bedaard was, bespeurden Paganel, Austin, Wilson, Mulrady, allen die achtergebleven waren, behalve misschien de majoor Mac Nabbs, dat zij van dorst stierven.
Gelukkig was de Guamini niet veraf.
De kleine troep ging dus weder op weg en bereikte des morgens omstreeks zeven ure de omheining.
Een enkele blik op de in het rond liggende lijken der wolven was genoeg om over het geweld van den aanval te oordeelen.
Zoodra de reizigers hun dorst behoorlijk gelescht hadden, zetten zij zich aan hun vreemd ontbijt, binnen de omheining.
De repen struisvogelvleesch smaakten uitmuntend en het in zijn schild gebraden gordeldier leverde een voortreffelijk geregt op.
"Wie er matig van eet," zeide Paganel, "zou zich ondankbaar voor zulk een lekkernij betoonen; men moet er te veel van eten."
En hij at er te veel van, zonder er echter nadeelige gevolgen van te ondervinden, hetgeen hij te danken had aan het heldere water der Guamini, dat in zijn oog zeer bevorderlijk was voor de spijsvertering.
Glenarvan, die niet in de fout van Hannibal te Capua wilde vervallen, gaf des morgens ten tien ure last om te vertrekken. Eerst werden nog de waterzakken gevuld.
De geheel verkwikte paarden legden veel vuur aan den dag en bleven bijna onafgebroken in den kleinen galop van de jagt.
Het beter bevochtigde land werd ook vruchtbaarder, maar bleef nog altijd even eenzaam.
De dagen van den 2den en 3den november leverden niets bijzonders op, en des avonds legerden de reizigers, die reeds gewoon waren aan de vermoeijenis van lange togten, zich op de grenzen der pampa's, in de nabijheid van de provincie Buenos-Ayres.
Den 14den october hadden zij de baai van Talcahuano verlaten; derhalve hadden zij in twee en twintig dagen vier honderd vijftig mijlen, dat wil zeggen bijna twee derden van den weg gelukkig afgelegd.
Den volgenden morgen trokken zij de lijn over, die tot grensscheiding tusschen de pampa's en de argentijnsche vlakten is aangenomen.
Daar hoopte Thalcave de stamhoofden aan te treffen, in wier handen hij vooronderstelde, dat Harry Grant en zijne beide lotgenooten zijn zouden.
Van de veertien gewesten, waaruit de argentijnsche republiek bestaat, is Buenos-Ayres het grootste en tevens het best bevolkt.
Het grenst ten zuiden aan het gebied der Indianen, tusschen den vier en vijf en zestigsten graad.
De landstreek is verbazend vruchtbaar. Deze vlakte, met grasgewassen en boomvormige peulgewassen bedekt, en die bijna volkomen vlak is tot aan den voet der sierra's Tandil en Tapalquem, is met een hoogst gezond klimaat bedeeld.
Sedert hun vertrek van de Guamini namen de reizigers tot hun groote vreugde een aanzienlijke vermindering van warmte waar.
Zij steeg gemiddeld niet hooger dan zeventien graden van den honderdgradigen thermometer, een gevolg van de hevige en koude winden van Patagonië, die de luchtgolven onophoudelijk in beweging brengen.
Dieren en menschen hadden dus geen reden van klagen, nadat zij zooveel van de droogte en warmte geleden hadden. De reis werd met moed en vertrouwen voortgezet.
Maar in weerwil van de vroegere verzekering van Thalcave, scheen het land geheel onbewoond, of om het juister uit te drukken "door de inwoners verlaten te zijn."
Dikwijls ging de oostelijke lijn langs of door kleine meren, nu eens van zoet, dan weder van brak water.
Op hun oevers en onder beschutting van de struiken huppelden kleine winterkoningjes en zongen vrolijke leeuwerikken, in gezelschap van prachtmeezen, die in kleurenpracht met de schitterende kolibri's wedijveren.
Die fraaije vogeltjes klapwiekten vrolijk, zonder acht te slaan op de strijdlustige spreeuwen, die met hun roode epauletten en borst op de stille oevers heen en weer liepen.
Aan de doornstruiken wiegelde, als de hangmat van een kreool, het bewegelijke nest der "annubi's," en op den oever der meren pronkten prachtige flamingo's, die als een geregelde troep voortliepen, met hunne uitgespreide vuurroode vleugels.
Ook zag men hun nesten, in de gedaante van een voet hooge afgeknotte kegels, die bij duizenden bijeen stonden, zoodat zij als het ware eene kleine stad vormden.
De flamingo's stoorden zich niet veel aan de nadering der reizigers. Dat was niet naar den zin van den geleerden Paganel.
Toen hij zijn makkers weder had ingehaald, vond Paganel Glenarvan in druk gesprek met den Indiaan, dien hij niet scheen te begrijpen. Thalcave was dikwijls blijven staan om naar den gezigteinder te zien, en telkens had zijn gelaat een vrij groote verwondering te kennen gegeven.
Daar Glenarvan zijn gewonen tolk miste, trachtte hij, maar te vergeefs, den Indiaan te ondervragen. Zoodra hij den geleerde in de verte zag aankomen, riep hij hem toe:
"Kom toch, vriend Paganel! Thalcave en ik kunnen elkander maar niet verstaan!"
Paganel sprak eenige oogenblikken met den Patagoniër, keerde toen naar Glenarvan terug en zeide:
"Thalcave verwondert zich over iets, dat waarlijk vreemd is."
"Waarover dan?"
"Dat hij evenmin Indianen als sporen van Indianen in deze vlakten aantreft, die zij anders meestal doorkruisen, hetzij om het vee in veiligheid te brengen, dat zij uit de stallen gestolen hebben, hetzij om tot aan de Andes toe hun tapijten van het haar van het stinkdier, en hun zweepen van gevlochten lederen riemen te gaan verkoopen."
"En wat houdt Thalcave voor de oorzaak van die eenzaamheid?"
"Hij kan het niet zeggen, hij verwondert zich er over, dat is alles."
"Maar welke Indianen dacht hij dan in dit gedeelte der pampa's te vinden?"
"Juist degenen, die vreemde gevangenen in hunne magt hebben gehad, de inboorlingen onder de hoofden Calfoucoura, Catriel of Yauchetruz."
"Wat zijn dat voor menschen?"
"Hoofden van stammen, die vóór een dertig jaren zeer magtig waren, eer zij tot over de gebergten teruggedreven werden.
Sedert dien tijd hebben zij zich onderworpen, in zooverre althans een Indiaan zich kan onderwerpen, en nu loopen zij de pampa's even goed af als de provincie Buenos-Ayres.
Ik verwonder mij dus met Thalcave, dat wij geen spoor van hen vinden in een land, waarin zij doorgaans het beroep van "salteadores" (plunderaars) uitoefenen."
"Maar wat moeten wij dan doen?" vroeg Glenarvan.
Na eenigen tijd met Thalcave geraadpleegd te hebben, zeide hij:
"Mijns inziens is zijn raad zeer verstandig. Hij meent, dat wij in onze oostelijke rigting moeten voortgaan tot aan het fort Independencia,--dat op onzen weg ligt,--en kunnen wij daar al geen berigten aangaande kapitein Grant krijgen, dan zullen wij ten minste vernemen, waar de Indianen uit de argentijnsche vlakte gebleven zijn."
"En ligt dat fort Independencia hier ver vandaan?" vroeg Glenarvan.
"Neen! het ligt in het Tandil-gebergte, een zestig mijlen van hier."
"En wanneer komen wij er?"
"Overmorgen avond."
Glenarvan gevoelde zich door dit voorval zeer teleurgesteld.
Geenszins had hij verwacht, dat er geen Indiaan in de pampa's te vinden zou zijn.
Er zijn er meestal te veel. Een zeer bijzondere oorzaak moest hen van daar verdreven hebben.
Maar, en dit was vooral van belang, was Harry Grant, voorondersteld, dat hij bij den een of anderen stam gevangen was, naar het noorden of naar het zuiden medegesleept?
Die twijfel verontrustte Glenarvan.
Het mogt kosten wat het wilde, men moest trachten het spoor van den kapitein niet te verliezen.
Alles wel beschouwd was het best om den raad van Thalcave te volgen en het dorp Tandil te bereiken. Daar zou men ten minste menschen vinden, met wie men kon spreken.
Tegen vier ure in den namiddag vertoonde zich aan den gezigteinder een heuvel, die in een zoo vlak land wel voor een berg kon doorgaan.
Het was het gebergte Tapalquem, aan welks voet de reizigers den volgenden nacht doorbragten.
Des anderen daags werd de togt over dit gebergte zonder eenige moeite volbragt.
Men volgde de zandige golvingen van een zacht glooijenden grond.
Zulk een gebergte kon geen bezwaar opleveren voor lieden, die de Cordillera de los Andes bestegen hadden, de paarden zelfs vertraagden naauwelijks hun snellen gang.
Ten twaalf ure trok men voorbij het verlatene fort Tapalquem, de eerste schakel van die keten van kleine sterkten, die de zuidelijke grens tegen de plunderzieke inboorlingen moet beschermen.
Maar geen schaduw zelfs van Indianen was er te zien, tot steeds toenemende verbazing van Thalcave. Omstreeks het midden van den dag echter sloegen drie goed bereden en goed gewapende roovers den kleinen troep een oogenblik gade; maar zij wachtten niet tot men hen naderde en vlugtten met ongeloofelijke snelheid.
Glenarvan was razend.
"Gaucho's!" zeide de Patagoniër, aan die inboorlingen den naam gevende, die een twist tusschen Paganel en den majoor veroorzaakt had.
"Ei!
Gaucho's!" antwoordde Mac Nabbs.
"Welnu, Paganel! thans waait er geen noordewind.
Zeg mij nu eens uw gedachten over die beesten."
"Ik denk, dat zij er als echte roovers uitzien," antwoordde Paganel.
"En van den schijn tot het wezen, waarde geleerde?"
"Is maar ééne schrede, waarde majoor!"
De bekentenis van Paganel veroorzaakte een algemeen gelach, dat hem volstrekt niet in de war bragt, zelfs maakte hij betreffende die Indianen een zeer aardige opmerking.
"Ik heb ergens gelezen," zeide bij, "dat bij den Arabier de mond een buitengewone uitdrukking van woestheid heeft, terwijl in zijn oog menschlievendheid is te lezen.
Welnu! bij den amerikaanschen wilde heeft juist het tegendeel plaats.
Die lieden hebben een bij uitstek boos oog."
Een gelaatkundige van beroep zou geen juister woorden hebben kunnen vinden om het indiaansche ras te kenschetsen.
Op bevel van Thalcave reed men intusschen digt bij elkander voort; hoe eenzaam het land ook was, men moest toch op zijn hoede zijn tegen een onverhoedschen overval; maar de voorzorg was onnoodig, en dienzelfden avond nog betrok men een groote verlaten hut, waar het stamhoofd Catriel doorgaans zijn benden inboorlingen vereenigde.
Het onderzoek van den grond en het gemis van versche sporen bewees den Patagoniër, dat de hut sedert lang niet bewoond was.
Den volgenden morgen bevonden Glenarvan en zijn makkers zich weder in de vlakte; zij ontdekten de eerste veestallen in de nabijheid van het Tandil-gebergte; maar Thalcave besloot zich er niet op te houden en regelregt op het fort Independencia af te gaan, waar hij voornamelijk inlichtingen hoopte te verkrijgen betreffende het zonderlinge voorkomen van dat verlaten land.
De boomen, die na het verlaten der Cordillera zoo schaarsch waren, werden weder talrijker; de meesten waren eerst na de aankomst der Europeanen op het amerikaansche grondgebied geplant.
Daar stonden paternosterhoornen, perzikboomen, populieren, wilgen en acacia's, die snel en goed in het wild opgroeiden.
Zij omringden gewoonlijk de "corrales," groote omheiningen voor het vee, omzet met palen.
Daar weidden duizenden ossen, schapen, koeijen en paarden, allen door een gloeijend ijzer met het merk van hun eigenaar geteekend, en werden er vet, terwijl groote, waakzame en talrijke honden in den omtrek waakten.
De min of meer zoutachtige bodem, die zich aan den voet van het gebergte uitstrekt, is bij uitstek voor het vee geschikt en levert uitmuntend voeder op.
Bij voorkeur kiest men hem dan ook voor de vetweiderijen, die door een hofmeester en een opzigter bestuurd worden, welke voor iedere duizend stuks vee vier inlanders onder hun bevelen hebben.
Het leven dier lieden gelijkt op dat der groote herdersvorsten, waarvan de Bijbel spreekt; hunne kudden zijn even talrijk, ja misschien nog talrijker dan die, welke de groote vlakten van Mesopotamië bedekten; maar de herder mist hier zijn huisgezin, en de groote "estancero's" (vetweiders) der pampa gelijken volkomen op den ruwen veekooper, maar in het geheel niet op den aartsvader uit de bijbelsche verhalen.
Paganel zette dit voor zijn reisgenooten zeer duidelijk uiteen, en hield naar aanleiding daarvan een zeer belangrijke menschnatuurkundige voordragt over de vergelijking der rassen. Het mogt hem zelfs gelukken den majoor te boeijen, die daarvan geen geheim maakte.
Paganel had ook gelegenheid om een aardig uitwerksel der luchtspiegeling te laten opmerken, dat in die effene vlakten zeer gewoon is; van verre geleken de vetweiderijen op groote eilanden; de populieren en wilgen, die er omheen stonden, schenen te weerkaatsen in een kristalhelder water, dat voor de schreden der reizigers vlugtte; maar het zinsbedrog was zoo volkomen, dat het oog er niet aan kon gelooven.
Dien dag, den 6den November, trof men verscheidene vetweiderijen aan, en ook een of twee "saladero's". Daar wordt het vee, nadat het op de sappige weiden vetgemest is, door het mes van den slagter gekeeld.
De "saladero" is, zooals de naam reeds aanduidt, de plaats waar het vleesch gezouten wordt.
Tegen het einde der lente begint dat walgelijk werk. De "saladores" gaan dan de dieren uit den "corral" halen; zij vangen ze met het lasso, dat zij goed hanteeren en brengen ze naar den "saladero;" daar worden ossen, stieren, koeijen en schapen bij honderden gedood, gevild en ontvleeschd.
Maar dikwijls laten de stieren zich niet gewillig grijpen.
Dan verandert de viller in een stierendooder, en oefent dit gevaarlijk beroep met buitengewone behendigheid maar ook met ongewone wreedheid uit.
Over het geheel levert die slagting een verschrikkelijk schouwspel op: niets is walgelijker dan de omtrek van een zouterij; uit die afschuwelijke slagterijen stijgen tegelijk met een dampkring, die met stinkende uitwasemingen bezwangerd is, de woeste kreten der villers, het akelig geblaf der honden, het gerogchel der stervende dieren op, terwijl de "urubu's" en de "aura's", groote gieren van de argentijnsche vlakte, die bij duizenden wel twintig uren ver uit den omtrek bijeen gekomen zijn, den slagters de nog lillende overblijfselen hunner slagtoffers betwisten.
Maar thans waren de zouterijen nog doodstil, rustig en onbewoond.
Het was de tijd van die verbazende slagtingen nog niet.
Thalcave verhaastte den togt; hij wilde dien zelfden avond nog in het fort Independencia komen; door hun berijders aangevuurd en het voorbeeld van Thaouka volgende, vlogen de paarden tusschen het hooge gras door, dat den grond bedekte.
Men ontmoette verscheidene hoeven, die van schietgaten voorzien en door diepe grachten verdedigd waren; het hoofdgebouw was voorzien van een terras, van waar de bewoners, die in wapenhandel zich oefenen, de plunderaars uit de vlakte beschieten kunnen.
Misschien zou Glenarvan daar de verlangde inlichtingen hebben kunnen bekomen; maar het veiligste was het dorp Tandil te bereiken.
Men hield zich dus niet op. Men doorwaadde het riviertje de los Huesos, en eenige mijlen verder de Chapaléofu.
Weldra betraden de pooten der paarden de grasrijke helling van het Tandil-gebergte, en een uur daarna vertoonde zich het dorp achter in een engte, die beheerscht werd door de van schietgaten voorziene muren van het fort Independencia.
XXI.
Het fort Independencia
Het Tandil-gebergte ligt duizend voet boven den spiegel der zee; het is een keten van de eerste orde, dat wil zeggen ouder dan de organische schepping, en aan gedaanteverwisseling onderhevig, in dien zin dat haar zamenhang en zamenstel allengs gewijzigd zijn door den invloed der inwendige warmte.
Het bestaat uit een half cirkelvormige rij van met gras begroeide gneis-heuvels.
Het district Tandil, dat naar dit gebergte genoemd is, bevat het geheele zuidelijke deel der provincie Buenos-Ayres, en wordt begrensd door een berghelling, die al de riviertjes, welke er op ontspringen, noordwaarts doet stroomen.
Dit district telt ongeveer vier duizend inwoners en heeft tot hoofdplaats het dorp Tandil, gelegen aan den voet der noordelijke bergruggen; het wordt door het fort Independencia beschermd en heeft een vrij gelukkige ligging aan de belangrijke beek Chapaléofu.
Eene merkwaardige bijzonderheid van dit dorp, die ook aan Paganel niet onbekend kon zijn, is dat het hoofdzakelijk bevolkt is door fransche Baskiërs en italiaansche kolonisten.
Van Frankrijk zijn de eerste vestigingen in dit gedeelte van la Plata uitgegaan.
In 1828 bewerkte de Franschman Parchappe den bouw van het fort Independencia, dat dienen moest om het land te beveiligen tegen de herhaalde invallen der Indianen.
Een groot geleerde, Alcide d'Orbigny, die de zuidelijke landen van Zuid-Amerika het best gekend, bestudeerd en beschreven heeft, stond hem in deze onderneming bij.
Dit dorp Tandil is een vrij gewigtig punt.
Door middel van "galera's", groote ossenkarren, die zeer geschikt zijn om de wegen over de vlakte te berijden, komt men van hier in twaalf dagen te Buenos-Ayres; daaruit ontstaat een vrij levendige handel; het dorp zendt naar de stad het vee uit zijn vetweiderijen, het gezouten vleesch zijner zouterijen, en de zeer bezienswaardige voortbrengselen der indiaansche nijverheid zooals de katoenen stoffen, de wollen weefsels, de zoo gezochte werken der ledervlechters, enz. Ook bevat Tandil, om van een zeker aantal vrij geriefelijke woningen te zwijgen, scholen en kerken, om onderwijs te krijgen in hetgene men voor deze en de toekomende wereld dient te weten.
Paganel besloot deze mededeelingen met de aanmerking, dat er in het dorp Tandil wel inlichtingen te krijgen zouden zijn; het fort toch is altijd bezet door een afdeeling nationale troepen.
Glenarvan liet daarom de paarden op stal brengen in een vrij goed uitziende "fonda"; daarop gingen Paganel, de majoor, Robert en hij, door Thalcave geleid, naar het fort Independencia.
Na eenige minuten lang tegen een der bergruggen opgeklommen te zijn, kwamen zij aan de poort, die vrij onachtzaam bewaakt werd door een argentijnschen schildwacht. Zij werden zonder bezwaar doorgelaten, een teeken van groote slordigheid of van ongestoorde veiligheid.
Er exerceerden juist eenige soldaten op het exercitieplein van het fort; maar de oudste dier soldaten telde naauwelijks twintig, de jongste maar zeven jaren.
Eigenlijk waren het slechts een dozijn kinderen en knapen, die vrij aardig soldaatje speelden.
Hun uniform bestond uit een gestreept hemd, om de middel vastgebonden met een lederen gordel; geen hunner had een lange of korte broek of een schotsch rokje aan.
Het zachte luchtsgestel veroorloofde dan ook die ligte kleeding.
Terstond kreeg Paganel een goeden dunk van een regeering, die geen geld aan goud- of zilverboordsel besteedde.
Elk van die jeugdige knapen droeg een percussie-geweer en een sabel. De laatste was te lang en het eerste te zwaar voor die mannetjes.
Allen hadden een taankleurig gelaat en een zekeren familietrek.
De korporaal-instructeur, die hen kommandeerde, geleek ook op hen. Het vermoeden was dan ook gegrond, dat het twaalf broeders waren, die onder het bevel van den dertienden zich oefenden.
Paganel was hierover volstrekt niet verwonderd; hij kende de argentijnsche statistiek, en wist, dat in dat land het aantal kinderen gemiddeld meer dan negen voor ieder gezin bedraagt; maar wel was hij verwonderd, toen hij zag, dat die kleine soldaten op de fransche wijze exerceerden en met groote juistheid de voornaamste bewegingen der lading in twaalf tempo's uitvoerden.
Dikwijls kommandeerde de korporaal zelfs in de moedertaal van den geleerden aardrijkskundige.
"Dat is vreemd," zeide hij.
Maar Glenarvan was niet in het fort Independencia gekomen om kinderen te zien exerceeren, en nog minder om zich bezig te houden met hun nationaliteit of hun afkomst.
Hij liet dus Paganel geen tijd om zich nog langer te verwonderen, en verzocht hem om naar het hoofd der bezetting te vragen.
Paganel voldeed hieraan, en een der argentijnsche soldaten ging naar een huisje, dat tot kazerne diende.
Eenige oogenblikken daarna verscheen de kommandant in eigen persoon.
Het was iemand van vijftig jaar, sterk, met een krijgshaftig voorkomen, groote snorren, uitstekende wangbeenderen, grijsachtige haren, en een gebiedenden blik, voor zooverre men daarover althans kon oordeelen door de rookwolken heen, die hij uit zijn stompje pijp blies.
Zijn houding deed Paganel denken aan het kenmerkend voorkomen der oude onderofficieren van zijn land.
Thalcave stelde den kommandant lord Glenarvan en diens reisgenooten voor.
Terwijl hij sprak, hield de kommandant niet op Paganel op een vrij lastige wijze in het gezigt te zien.
De geleerde kon maar niet begrijpen, wat de oude snorrebaard van hem wilde hebben en meende het hem juist te vragen, toen de ander zonder pligtplegingen zijn hand vatte, en in de taal van den aardrijkskundige op een vrolijken toon vroeg:
"Een Franschman?"
"Ja! een Franschman!" antwoordde Paganel.
"O! blij! welkom! welkom! ook Franschman ben!" herhaalde de kommandant, terwijl hij den arm van den geleerde met verbazende kracht schudde.
"Een uwer vrienden?" vroeg de majoor aan Paganel.
"Voor den drommel!" antwoordde deze met zekere fierheid, "ik heb in al de vijf werelddeelen vrienden."
En na zijn hand niet zonder moeite losgemaakt te hebben uit de levende schroef, waarin zij haast gekneusd werd, knoopte hij een gesprek aan met den forschen kommandant.
Glenarvan zou er gaarne een woord over zijn zaken tusschen gevoegd hebben; maar de soldaat vertelde zijn geschiedenis en was niet van zins om ze halverwege af te breken.
Men kon wel zien, dat die dappere man Frankrijk reeds lang geleden verlaten had, hij kon zich nog maar met moeite in zijn moedertaal uitdrukken, en had zooal niet de woorden dan toch hun geregelde schikking vergeten.
Hij sprak bijna als een neger uit de fransche koloniën.
Het duurde dan ook niet lang of zijn bezoekers vernamen, dat de kommandant van het fort Independencia inderdaad een fransch sergeant was, een oud medgezel van Parchappe.
Sedert de stichting van het fort in 1828 had hij het niet meer verlaten, en nu voerde hij er het bevel over met goedvinden van de argentijnsche regeering.
Hij was iemand van vijftig jaar, een Baskiër, en heette Manuel Ipharaguerre.
Men ziet, dat het niet veel scheelde of hij was een Spanjaard.
Een jaar na zijn komst in het land liet de sergeant Manuel zich naturaliseeren, nam dienst in het argentijnsche leger en huwde een knappe indiaansche vrouw, die nu twee kinderen, tweelingen van een half jaar, aan de borst had.
Dat het jongens waren spreekt van zelf; de waardige wederhelft van den sergeant zou hem geen meisjes hebben durven schenken.
Manuel verachtte elk beroep buiten den soldatenstand, en hoopte bij leven en welzijn eenmaal der republiek een geheele compagnie jonge soldaten te kunnen aanbieden.
"Gij hebt gezien!" zeide hij. "Mooi!
Goede soldaten. José!
Pepe! Pepe, zeven jaar! bijt reeds een patroon af!"
Toen Pepe zich hoorde prijzen, zette hij zijn kleine hielen tegen elkander aan en presenteerde zijn geweer met veel zwier.
"Hij zal het ver brengen!" voegde de sergeant er bij. "Eens, kolonel-majoor of brigadier-generaal!"
De sergeant Manuel was zoo verheugd, dat er niet aan te denken viel om iets te zeggen ten nadeele van de verhevenheid van den soldatenstand of van de toekomst, die zijn krijgshaftig kroost wachtte.
Hij was gelukkig, en zooals Goethe zegt: "Niets van hetgeen ons gelukkig maakt is bedrog."
Dat verhaal duurde wel een kwartier tot groote verwondering van Thalcave. De Indiaan kon maar niet begrijpen, dat er uit ééne keel zooveel woorden kwamen.
Niemand viel den kommandant in de rede.
Maar eindelijk moet toch een sergeant, zelfs een fransch sergeant, wel zwijgen.
Manuel zweeg dus eindelijk, na eerst nog zijn gasten gedwongen te hebben om hem in zijn woning te volgen.
Zij moesten het nu voor lief nemen om aan vrouw Ipharaguerre voorgesteld te worden, die er naar hun oordeel "nog al goed uitzag," als men ten minste die europeesche uitdrukking van een indiaansche vrouw mag bezigen.
Toen men hem in alles zijn zin had gegeven, vroeg de sergeant eindelijk aan zijn gasten, waaraan hij de eer van hun bezoek had te danken. Thans moest het tot een verklaring komen.
"Zoo!... niemand!..." antwoordde de sergeant de schouders ophalende.
"Inderdaad!... niemand!... wij met de armen over elkaar ... niets te doen!"
"Maar waarom?"
"Oorlog."
"Oorlog?"
"Ja! burgeroorlog...."
"Burgeroorlog?..." hernam Paganel, die zonder er acht op te geven ook "negerfransch" begon te spreken.
"Ja, oorlog tusschen Paraguay en Buenos-Ayres," antwoordde de sergeant.
"Welnu?"
"Welnu, Indianen allen in het noorden, volgen generaal Flores.
Indianen plunderaars, plunderen."
"Maar de hoofden?"
"Hoofden ook meê."
"Hoe!
Catriel?"
"Geen Catriel."
"En Calfoucoura?"
"Geen Calfoucoura."
"En Yanchetruz?"
"Geen Yanchetruz meer!"
Dit antwoord werd aan Thalcave medegedeeld, die toestemmend knikte.
En inderdaad, Thalcave wist niet of had vergeten, dat een burgeroorlog, die later de tusschenkomst van Brazilië zou veroorzaken, tusschen de beide partijen in de republiek woedde.
De Indianen hebben alles bij die binnenlandsche worstelingen te winnen, en laten zulke schoone gelegenheden om te plunderen niet ongebruikt.
De sergeant vergiste zich dan ook niet, toen hij als reden voor het verlaten der pampa's een burgeroorlog opgaf, die in het noorden der argentijnsche provinciën gevoerd werd.
Maar die gebeurtenis wierp de plannen van Glenarvan in duigen, wiens oogmerken zoo verijdeld werden.
Was Harry Grant bij de hoofden der stammen gevangen, dan zouden zij hem zeker tot aan de noordelijke grenzen medegesleept hebben.
Waar en hoe konden zij hem dan wedervinden?
Moest hij gevaarlijke en bijna vergeefsche nasporingen tot aan de noordelijke grenzen der pampa in het werk stellen?
Dat was een gewigtig besluit, waarover ernstig beraadslaagd diende te worden.
Toch kon er nog ééne gewigtige vraag aan den sergeant gedaan worden, en het was de majoor, die hieraan dacht, terwijl zijne vrienden elkander zwijgend aanstaarden.
"Had de sergeant ook gehoord, dat er bij de hoofden der stammen in de pampa's eenige Europeanen gevangen waren?"
Manuel dacht eenige oogenblikken na, als iemand die zich iets tracht te herinneren.
"Ja!" zeide hij eindelijk.
"Ha!" zeide Glenarvan, die weder nieuwe hoop begon te koesteren.
Paganel, Mac Nabbs, Robert en hij omringden den sergeant.
"Spreek! spreek!" zeiden zij, terwijl hun oog vol verwachting op hem staarde.
"Eenige jaren geleden," antwoordde Mannel, "ja,... het is zoo ... europeesche gevangenen ... maar nooit gezien...."
"Eenige jaren," hernam Glenarvan, "gij vergist u... De dagteekening van de schipbreuk is juist....
De _Britannia_ is in Junij 1862 vergaan.... Het is dus nog geen twee jaar geleden."
"O! langer, mylord!"
"Onmogelijk!" riep Paganel.
"Het is toch zoo!
Het was bij de geboorte van Pepe...
Er waren twee mannen...."
"Neen, drie!" zeide Glenarvan.
"Twee!" gaf de sergeant op een stelligen toon ten antwoord.
"Twee!" zeide Glenarvan hoogst verwonderd.
"Twee Engelschen?"
"Wel neen!" antwoordde de sergeant.
"Wie spreekt er van Engelschen?
Neen ... een Franschman en een Italiaan."
"Een Italiaan, die door de Poyuchen vermoord werd!" riep Paganel.
"Ja! en ik heb later gehoord ...
Franschman ... gered."
"Gered!" riep de jonge Robert, wiens leven aan de lippen van den sergeant hing.
"Ja, gered uit de banden der Indianen," antwoordde Manuel.
Allen zagen den geleerde aan, die zich wanhopend voor het hoofd sloeg.
"Ha! ik begrijp het al," zeide hij eindelijk, "alles is duidelijk, alles wordt opgehelderd!"
"Maar zeg dan toch wat er van de zaak is!" riep Glenarvan even ongerust als ongeduldig.
"Mijne vrienden!" antwoordde Paganel de handen van Robert vattende, "wij moeten ons in een groote teleurstelling schikken! wij hebben een verkeerd spoor gevolgd!
Er is hier geen sprake van den kapitein, maar van een mijner landgenooten, wiens reisgenoot, Marco Vazello, inderdaad door de Poyuchen vermoord werd; van een Franschman, die deze wreede Indianen verscheidene malen tot aan de oevers van de Colorado vergezelde, en die, na gelukkig aan hun handen ontsnapt te zijn, naar Frankrijk is teruggekeerd.
Meenende het spoor van Harry Grant te volgen, hebben wij dat van den jongen Guinnard gevolgd."
Deze verklaring werd door een diepe stilte gevolgd.
De dwaling was duidelijk.
De bijzonderheden door den sergeant medegedeeld, het volk, waartoe de gevangene behoorde, de moord van zijn reisgenoot, zijn ontsnapping uit de handen der Indianen, alles liep zamen om haar te bewijzen.
Glenarvan zag Thalcave met een ontstelden blik aan.
De Indiaan vatte nu het woord op en vroeg den sergeant:
"Hebt gij nooit hooren spreken van drie engelsche gevangenen?"
"Nooit!" antwoordde Manuel, "het zou te Tandil bekend geworden zijn ... ik zou het weten....
Neen, daar is niets van aan...."
Na dit stellige antwoord had Glenarvan niets meer op het fort Independencia te verrigten.
Hij ging dus heen met zijn vrienden, na vooraf den sergeant bedankt en hem de hand gegeven te hebben.
Glenarvan was wanhopend over die volkomene vernietiging zijner hoop.
Robert ging weenende naast hem, zonder een woord te spreken.
Glenarvan kon geen enkel woord vinden om hem te troosten.
Paganel maakte drukke gebaren en sprak in zich zelven.
De majoor drukte de lippen op elkander. Wat Thalcave betreft, de eigenliefde van den Indiaan scheen gekwetst, omdat hij op een valsch spoor verdwaald was.
En toch dacht niemand er aan om hem een zoo vergevelijke dwaling te verwijten. Zij traden de herberg weder binnen.
Het avondeten was treurig.
Voorzeker, geen enkele van die moedige en verknochte mannen beklaagde zich over zooveel vermoeijenissen, die te vergeefs doorgestaan waren, over zooveel gevaren, waaraan zij zich te vergeefs hadden blootgesteld.
Maar allen zagen in één oogenblik alle hoop op goeden uitslag in rook verdwijnen.
Zou men kapitein Grant tusschen het Tandil-gebergte en de zee kunnen ontmoeten?
Neen.
Ware de een of andere gevangene op de kusten van den Atlantischen Oceaan in handen der Indianen gevallen, dan zou sergeant Manuel er stellig kennis van gedragen hebben.
Een voorval van dien aard kon niet aan de aandacht der inboorlingen ontsnappen, die een geregelden handel drijven van Tandil op Carmen, aan den mond der Rio Negro.
Nu spreekt het van zelf, dat de handelaars in de argentijnsche vlakte alles van elkander te weten komen, alles met elkander bespreken.
Er schoot dus niets anders over, dan zonder uitstel de _Duncan_ te gaan opzoeken op het aangewezen verenigingspunt, kaap Medano.
Intusschen had Paganel aan Glenarvan het document gevraagd, op hetwelk afgaande zij zoo deerlijk in hun nasporingen gedwaald hadden.
Hij herlas het met zekeren kwalijk verholen toorn. Hij zocht naar een nieuwe uitlegging er van.
"Dat document is toch duidelijk genoegt" herhaalde Glenarvan.
"Het behelst toch een stellig berigt betreffende de schipbreuk van den kapitein en de plaats zijner gevangenschap!"
"Neen! neen!" antwoordde de aardrijkskundige met de vuist op de tafel slaande, "honderdmaal neen!
Daar Harry Grant niet in de pampa's is, is hij ook niet in Amerika.
Waar hij wel is moet en zal dit document zeggen, mijne vrienden! of mijn naam is geen Jacques Paganel meer!"
XXII.
Het wassen des waters.
Een afstand van honderd vijftig mijlen scheidt het fort Independencia van de oevers van den Atlantischen Oceaan.
Als er geen onvoorzien oponthoud in den weg kwam, hetgeen trouwens niet te denken was, kon Glenarvan in vier dagen de _Duncan_ bereiken.
Maar hij kon zich maar niet gewennen aan de gedachte om aan boord terug te komen zonder kapitein Grant en na zoo ongelukkig in zijn nasporingen geweest te zijn.
Hij dacht er dan ook den volgenden morgen niet eens aan om bevelen tot de afreis te geven.
Daarom nam de majoor op zich om de paarden te laten zadelen, nieuwen mondvoorraad op te doen en den weg te laten opnemen.
Daardoor was de kleine troep in staat om des morgens ten acht ure een begin te maken met de afdaling langs de met gras begroeide ruggen van het Tandil-gebergte.
Zonder een woord te spreken galoppeerde Glenarvan naast Robert voort; zijn stoutmoedig en vastberaden karakter gedoogde niet om zich aan dien tegenspoed zoo zoetsappig te onderwerpen; zijn hart bonsde, zijn hoofd gloeide.
Door de moeijelijkheid gescherpt draaide Paganel op alle mogelijke wijzen de woorden van het document om, ten einde er nieuwe inlichtingen uit te putten.
Thalcave zweeg en liet aan Thaouka de zorg over om den weg te vinden.
De majoor, die als altijd vol goeden moed was, bleef standvastig op zijn post, als iemand op wien de moedeloosheid geen vat had.
Tom Austin en zijn beide matrozen verveelden zich even als hun meester.
Toen een angstig konijn vóór hen over de paden van het gebergte liep, zagen de bijgeloovige Schotten elkander aan.
"Een slecht voorteeken," zeide Wilson.
"Ja, in de Hooglanden," antwoordde Mulrady.
"Wat in de Hooglanden slecht is, is hier niet beter," antwoordde Wilson heel verstandig.
Tegen twaalf ure hadden de reizigers het Tandil-gebergte achter den rug en waren zij weder in de golvende vlakten, die zich tot aan de zee uitstrekken.
Bij iedere schrede besproeiden heldere beekjes, die in de hooge weilanden verdwenen, dat vruchtbare land.
De bodem werd weêr even vlak als vroeger, gelijk de Oceaan na een storm.
De laatste bergen der argentijnsche pampa's waren zij voorbij, en de pooten der paarden betraden het onafzienbare grastapijt der eentoonige prairie.
Tot nog toe was het weder schoon geweest; maar op dien dag kreeg de lucht een onrustbarend aanzien.
De massa's dampen, die door de groote warmte der vorige dagen opgestegen waren en zich tot digte wolken vereenigd hadden, dreigden met stortbuijen. Bovendien maakten de nabijheid van den Atlantischen Oceaan en de westewind, die er meestal waait, het klimaat van deze streek bijzonder vochtig.
Het was wel te zien aan haar vruchtbaarheid, aan den overvloed van vette weiden en aan haar donkergroene kleur.
Dien dag echter had er nog geen wolkbreuk plaats, en des avonds hielden de paarden, na zonder moeite een togt van veertig mijlen afgelegd te hebben, aan den kant van diepe "canada's" stil, zeer groote, met water gevulde natuurlijke grachten.
Het ontbrak aan de geringste schuilplaats.
De mantels moesten tot tenten en dekens te gelijk dienen, en allen legden zich onder een dreigenden hemel te slapen, die het echter bij bedreigingen blijven liet.
Naarmate de vlakte afbelde werd des anderen daags de aanwezigheid van water onder den grond hoe langer hoe merkbaarder; het vocht drong door al de poriën van den grond heen.
Weldra werd de weg naar het oosten door groote vijvers doorsneden, waarvan sommige reeds diep waren, andere eerst begonnen te ontstaan.
Zoolang het nog "laguna's" bleven, dat goed begrensde en van waterplanten vrije plassen zijn, konden de paarden er gemakkelijk uitkomen; maar dit ging moeijelijker uit die bewegelijke modderpoelen, "pentano's" geheeten; hooge planten versperden er den weg, en om het gevaar te zien, moest men er reeds in zijn.
Die moerassen hadden reeds menig levend wezen den dood veroorzaakt.
Robert, die een halve mijl vooruit reed, kwam op eens in galop terug, roepende:
"Mijnheer Paganel! mijnheer Paganel! een bosch van horens!"
"Wat!" antwoordde de geleerde, "hebt gij een bosch van horens gevonden?"
"Ja, ja! op zijn allerminst een kreupelbosch."
"Een kreupelbosch! gij droomt, mijn jongen!" antwoordde Paganel, de schouders ophalende.
"Ik droom niet," hernam Robert; "kom zelf maar zien!
Een raar land! Men zaait hier horens en zij schieten op als graan!
Ik zou er wel wat zaad van willen hebben!"
"Hij spreekt in vollen ernst," zeide de majoor.
"Ja, mijnheer de majoor! gij zult zien, dat het zoo is."
Robert had goed gezien. Weldra bevonden zij zich voor een groot onafzienbaar veld met horens, die regelmatig geplant waren.
Het was inderdaad een laag en digt, maar vreemd kreupelbosch.
"Wat zegt gij er van?" vroeg Robert.
"Dat is vreemd," antwoordde Paganel zich tot den Indiaan wendende om dezen te ondervragen.
"De horens steken boven den grond uit," zeide Thalcave, "maar de runderen zitten er onder."
"Hoe!" riep Paganel, "is er een geheele kudde in die modder weggezonken?"
"Ja!" antwoordde de Patagoniër.
Werkelijk had een ontelbare kudde den dood gevonden onder dien grond, die onder haar hoeven was weggezonken; honderden runderen waren zoo naast elkander in dat groote moeras gesmoord.
Dit feit, dat wel meer in de argentijnsche vlakte plaats heeft, kon den Indiaan niet onbekend zijn, en was een waarschuwing, die men niet in den wind mogt slaan.
Zij reden om het ontzaggelijke offer heen, dat de meest eischende goden der oudheid zou tevreden gesteld hebben, en een uur later was men twee mijlen van het veld met horens af.
Thalcave sloeg met zekeren angst dien stand van zaken gade, die in zijn oog buitengewoon was.
Hij hield dikwijls stil en ging in de stijgbeugels staan.
Zijn hooge gestalte stelde hem in staat om ver in het rond te zien; maar daar hij niets bemerkte, dat hem opheldering kon geven, hervatte hij weldra den gestaakten marsch.
Een mijl verder hield hij nog eens stil, week daarna van de gevolgde rigting af, maakte nu eens noord- dan zuidwaarts een omweg van eenige mijlen, en stelde zich vervolgens weder aan het hoofd van het gezelschap, zonder te zeggen wat hij hoopte of vreesde.
Daar hij die handelwijze verscheidene malen herhaalde, werd Paganel nieuwsgierig en Glenarvan ongerust.
Den geleerde werd daarom verzocht den Indiaan te ondervragen, hetgeen hij ook terstond deed.
Thalcave antwoordde hem, dat hij zich er over verwonderde, dat de grond zoo doorweekt was van water.
Zoover hem heugde en zoolang hij het beroep van gids uitoefende, had hij een zoo drassigen bodem nooit betreden.
Zelfs in den regentijd waren er nog altijd begaanbare paden door de argentijnsche vlakte.
"Maar wat kan de oorzaak zijn van die toenemende vochtigheid?" vroeg Paganel.
"Ik weet het niet," antwoordde de Indiaan, "en wist ik het!"...
"Treden de bergstroomen, door den regen gezwollen, nooit buiten hun oevers?"
"Somtijds."
"En zou dit nu misschien het geval zijn?"
"Misschien!" zeide Thalcave.
Paganel moest zich vergenoegen met dat halve antwoord, en deelde aan Glenarvan den inhoud van het gesprek mede.
"En wat raadt Thalcave?" vroeg Glenarvan.
"Wat moeten wij doen?" vroeg Paganel den Patagoniër.
"Snel voortgaan," antwoordde de Indiaan.
De raad was gemakkelijker te geven dan op te volgen.
De paarden werden spoedig moede van het betreden van een grond, die onder hen wegzakte; hun pooten drongen er telkens dieper in, en dit gedeelte der vlakte kon vergeleken worden met een ontzaggelijken kuil, waarin het aanstormende water zich weldra ophoopen zou.
Het was dus van het hoogste belang om die dalende gronden zonder uitstel over te trekken, daar een overstrooming ze onmiddellijk in een meer zou veranderd hebben.
Zij verhaastten derhalve hunne schreden.
Maar alsof dat water, dat onder de pooten der paarden stroomde, nog niet genoeg ware, werden tegen twee ure de sluizen des hemels geopend, en begon het te regenen, alsof het met bakken uit den hemel werd gegoten. Nooit had zich een schooner gelegenheid opgedaan om te toonen, dat men een wijsgeer is.
Er was geen kans om aan dien zondvloed te ontwijken, en het beste was hem met onverschilligheid door te staan.
De mantels waren druipnat, het water stroomde van de hoeden af als van een dak, welks goten verstopt zijn; de franje der zadels scheen van vloeibare draden gemaakt te zijn, en de ruiters die met modder bespat werden door de hoeven hunner paarden, reden voort in een dubbele stortbui, die te gelijk uit den grond en uit de lucht kwam.
Zoo doornat, verstijfd en afgemat kwamen zij 's avonds aan een zeer ellendige hut.
Alleen lieden, die spoedig tevreden waren, konden haar een schuilplaats noemen, en alleen uitgeputte reizigers konden er in toestemmen om er den nacht in door te brengen.
Maar Glenarvan en zijn makkers hadden geen keus.
Zij kropen digt bij elkander in die verlatene stulp, die de armste Indiaan uit de pampa's niet zou hebben willen bewonen.
Een zwak vuur van kruiden, dat meer rook dan warmte gaf, werd niet zonder moeite ontstoken.
De stortregens woedden buiten en door het verrotte riet zijpelden groote droppels.
Dat het vuur niet twintig maal uitging was aan Mulrady en Wilson te danken, die de overmagt van het water moedig bestreden.
Het sobere en ongenoegzame avondeten werd treurig genuttigd.
Niemand had eetlust.
Alleen de majoor at met graagte het doorweekte gedroogde vleesch, en liet niets verloren gaan.
De ongevoelige Mac Nabbs was boven het lot verheven.
Paganel deed als een echt Franschman zijn best om te schertsen; maar het ging niet.
"Mijn kwinkslagen zijn nat geworden," zeide hij, "zij ketsen."
Daar intusschen slapen het beste was, wat men in die omstandigheden kon doen, trachtten allen in den slaap een oogenblik hun vermoeidheid te vergeten.
De nacht was slecht; de planken der hut kraakten en braken bijna; zij werd door de windvlagen heen en weder geslingerd en dreigde bij iedere bui om te waaijen; de rampzalige paarden lagen buiten, blootgesteld aan de guurheid des weders, terwijl hun meesters niet minder leden in de ellendige hut.
Eindelijk look de slaap echter hunne oogen.
Robert viel het eerst in slaap, met het hoofd tegen den schouder van lord Glenarvan geleund, en weldra waren al de bewoners der hut onder Gods hoede ingeslapen.
De nacht verliep zonder verdere ongelukken.
Het geroep van Thaouka, die altijd waakte, maakte de slapers wakker; hij hinnikte en schopte driftig tegen den muur der stulp.
Wanneer het noodig was kon hij, indien Thalcave het verzuimde, zeer goed het sein tot het vertrek geven.
Men had te veel verpligting aan hem om hem niet te gehoorzamen en vertrok.
De regen was een weinig bedaard, maar het gevallen water bleef op den doornatten grond staan; het ondoordringbare leem hield de plassen, moerassen en vijvers tegen, die overliepen en groote, verraderlijk diepe "banado's" vormden.
Paganel raadpleegde zijn kaart, en meende, niet ten onregte, dat de Rio Grande en de Rio Vivarota, waarin gewoonlijk de wateren dezer vlakte uitloopen, zich met elkander vereenigd en een bedding van verscheidene mijlen breed gevormd hadden.
Het was nu hoog noodig om zoo snel mogelijk voort te trekken.
Aller leven stond op het spel.
Waar zou men een schuilplaats vinden, wanneer het water wassende bleef?
Zoover het oog reikte kon men geen uitstekend punt ontdekken, en dit water zou die effene vlakte weldra geheel overstroomen.
De paarden werden dus tot spoed aangezet; Thaouka was voorop, en beter dan sommige vinpootige dieren met magtelooze vinnen verdiende hij den naam van zeepaard; want hij sprong, alsof hij in zijn element was.
Eensklaps, het was des morgens omstreeks tien ure, gaf Thaouka teekens van een hevige ongerustheid.
Hij zag telkens om naar de onmetelijke vlakten in het zuiden, hinnikte lang achtereen, sperde zijn neusgaten wijd open en steigerde geweldig.
Thalcave, die door zijn sprongen niet uit den zadel kon geworpen worden, hield hem niet zonder moeite in bedwang.
Het schuim van zijn bek werd met bloed vermengd, zoo sterk haalde hij het gebit aan; en toch kwam het vurige dier niet tot bedaren; zijn meester bespeurde wel, dat het dier, ware het vrij geweest, in vollen ren noordwaarts zou gevlugt zijn.
"Wat scheelt Thaouka toch?" vroeg Paganel; "hebben de verschrikkelijke bloedzuigers der argentijnsche wateren hem gebeten?"
"Neen!" antwoordde de Indiaan.
"Is hij bevreesd voor eenig gevaar?"
"Ja, hij heeft het gevaar geroken...."
"Welk?"
"Dat weet ik niet."
Kon het oog het gevaar, dat Thaouka vermoedde, nog niet gewaar worden, het oor kon er toch reeds iets van opvangen.
Een dof geraas, te vergelijken met het gedruisch, dat de vloed maakt, deed zich zeer in de verte hooren.
Er woei van tijd tot tijd een vochtige wind, die een fijnen stofregen aanvoerde; bevreesd voor het een of ander onbekend verschijnsel kliefden de vogels met bliksemsnelheid de lucht; de paarden, die reeds tot aan de knieën door het water waadden, gevoelden reeds de eerste schokken van den stroom.
Weldra klonk in een zuidelijke rigting, maar een halve mijl van de reizigers af, een vreeselijk geraas, geloei en gehinnik, en verschenen er ontelbare kudden die elkander omverliepen, weder opstonden en nedervielen, een onzamenhangende massa van verschrikte beesten, die met een verschrikkelijke vaart vlugtten.
Men kon hen naauwelijks onderscheiden te midden van de waterstralen, die zij in hun loop deden opspatten.
Honderd van de grootste walvisschen konden de golven van den Oceaan niet met meer geweld omwoelen.
"_Anda_! _anda_!" riep Thalcave met luider stem.
"Wat bedoelt gij?" zeide Paganel.
"Het water wast! het water wast!" antwoordde Thalcave zijn paard de sporen gevende, dat hij in een noordelijke rigting voortdreef.
"Een overstrooming!" riep Paganel, en zijn makkers renden, hem volgende, Thaouka achterna.
Het was tijd.
Inderdaad kwam er uit het zuiden een hooge en breede voorvloed over het land opzetten, dat in een zee werd herschapen.
Het hooge gras verdween alsof het afgemaaid was.
De bosjes mimosa-planten door den stroom losgescheurd, werden medegesleept en vormden drijvende eilandjes.
De watermassa zette met onwederstaanbaar geweld haar loop voort.
Er was geen twijfelen aan of de groote rivieren der pampa's waren buiten haar oevers getreden, en misschien vereenigde zich nu het water der Colorado uit het noorden en dat der Rio Negro uit het zuiden wel in een gemeenschappelijke bedding.
De voorvloed, dien Thalcave had geseind, kwam met de snelheid van een renpaard opzetten.
De reizigers vlugtten voor hem, evenals een wolk door den stormwind wordt voortgezweept.
Te vergeefs zagen zij naar alle kanten naar een schuilplaats rond.
Aan den gezigteinder liepen water en lucht ineen.
Door het gevaar beangstigd vlogen de paarden in een wilden galop voort, en hun berijders konden naauwelijks in den zadel blijven zitten.
Glenarvan zag telkens achterom. "Het water bereikt ons," dacht hij.
"Schielijk! schielijk!" riep Thalcave.
En men zette de ongelukkige dieren nog meer aan.
Uit hun door de sporen opengescheurde zijden stroomde het bloed, dat lange roode strepen op het water achterliet.
Zij struikelden over de spleten in den grond. Zij raakten verward in het verborgen gras.
Zij vielen. Men hielp ze op.
Zij vielen weder. Men hielp ze weder op.
Het water werd zigtbaar hooger.
Lange golvingen verkondigden den aanval van dien voorvloed, die geen twee mijlen van hen af zijn schuimende kuif bewoog.
Een kwartier lang duurde die hagchelijke worsteling tegen het verschrikkelijkste van alle elementen.
De vlugtelingen hadden den afgelegden afstand niet kunnen berekenen, maar naar hun snellen ren te oordeelen, moest hij zeer aanmerkelijk zijn.
Intusschen konden de paarden, die tot aan de borst in het water liepen, slechts met de grootste moeite verder komen.
Glenarvan, Paganel, Austin, allen achtten zich verloren en zagen den verschrikkelijken dood van schipbreukelingen voor oogen.
De paarden hadden ter naauwernood meer grond onder de pooten, en zes voet water zou hen doen verdrinken.
Het is onmogelijk om den benaauwenden doodsangst te schetsen van die acht mannen, die door het wassende water overvallen werden.
Zij gevoelden hoe onmagtig zij waren om tegen die natuurrampen te worstelen, die met de menschelijke krachten spotten.
Hun leven was niet meer in hunne handen.
Vijf minuten later zwommen de paarden reeds; de stroom alleen sleepte hen met onvergelijkelijk geweld mede en hun snelheid evenaarde die van hun vlugsten galop, d.i. zij bedroeg meer dan twintig mijlen in het uur.
Alle kans op redding scheen vervlogen. Daar hoorde men op eens de stem van den majoor, die riep:
"Een boom!"
"Een boom?" vroeg Glenarvan.
"Daar! daar!" antwoordde Thalcave.
Met den vinger wees hij in het noorden naar een soort van reusachtigen notenboom, die acht honderd vademen verder eenzaam boven het water uitstak.
Hij behoefde zijn makkers niet aan te zetten om haast te maken.
Zij moesten met inspanning van alle krachten dien boom trachten te bereiken, die zich daar zoo onverwacht aan hen vertoonde.
De paarden zouden hem zeker niet bereiken, maar de menschen konden tenminste gered worden.
De stroom droeg hen.
Op hetzelfde oogenblik liet het paard van Tom Austin een akelig gehinnik hooren en verdween.
Zijn berijder maakte zich los uit de stijgbeugels en begon fiks te zwemmen.
"Houd mijn zadel vast!" riep Glenarvan hem toe.
"Ik dank u, Uwe Edelheid!" antwoordde Tom Austin, "ik heb sterke armen."
"Uw paard, Robert?..." hernam Glenarvan, zich naar den jongen Grant keerende.
"Het houdt zich goed, mylord! Het zwemt als een visch!"
"Geeft acht!" riep de majoor met een sterke stem.
Naauwelijks was het woord er uit, of de vreeselijke vloed kwam.
Een monsterachtige, wel veertig voet hooge golf, brak met verschrikkelijk geraas op de vlugtelingen.
Menschen en paarden, alles verdween in een schuimenden afgrond.
Een watermassa van verscheidene millioenen tonnen zwaar overstelpte hen met haar woedende baren.
Toen de voorvloed voorbij was getrokken, kwamen de menschen weder boven; allen waren er, maar de paarden, uitgezonderd Thaouka, waren voor altijd verdwenen.
"Houd u goed! houd u goed!" herhaalde Glenarvan, die Paganel met den eenen arm ondersteunde en met den anderen zwom.
"Het gaat goed! het gaat goed!" antwoordde de waardige geleerde; "het spijt mij niet eens...."
Wat speet hem niet?
Dat is men nooit te weten gekomen, want de arme man moest het slot van den zin met een halve pint modderig water inzwelgen.
De majoor kwam rustig nader, terwijl hij het water al zwemmende zoo kunstmatig met de armen kliefde, dat een zwemmeester er niets op aan te merken zou gehad hebben.
De matrozen waren even goed op hun gemak in het vloeibare element als een paar bruinvisschen.
En Robert liet zich, aan de manen van Thaouka hangende, door dezen medeslepen.
Thaouka kliefde het water met verbazende kracht, en bleef instinctmatig in de rigting van den boom, waarheen de stroom hem droeg.
De boom was nog maar twintig vademen ver; het geheele gezelschap had hem weldra bereikt.
Dit was een geluk voor hen, want hadden zij die schuilplaats niet gevonden, dan zou alle kans op redding verdwenen zijn en hadden zij in de golven moeten omkomen.
Het water kwam tot boven aan den stam, ter plaatse waar de hoofdtakken te voorschijn kwamen, zij konden er zich dus gemakkelijk aan vastklemmen.
Thalcave stapte van zijn paard, heesch Robert op, klom het eerst in den boom en bezorgde met zijn sterke armen weldra een veilige plaats aan al de afgematte zwemmers.
Door den stroom medegesleept verwijderde Thaouka zich snel.
Hij draaide zijn schranderen kop naar zijn meester, schudde zijn lange manen en hinnikte, als om hem te roepen. "Kunt gij hem verlaten?" zeide Paganel tot Thalcave.
"Ik!" riep de Indiaan.
En in het woelige water springende, kwam hij tien vademen van den boom af weder boven.
Eenige oogenblikken daarna had hij zijn arm om den hals van Thaouka geslagen, en paard en ruiter dreven zamen af naar den benevelden gezigteinder in het noorden.
XXIII.
De boombewoners.
De boom, waarop Glenarvan en zijn makkers een schuilplaats hadden gevonden, geleek op een notenboom. Hij had deszelfs glimmende bladeren en ronde gedaante.
Het was de "ombu," dien men alleenstaande in de argentijnsche vlakte aantreft.
Deze boom met zijn bogtigen en stevigen stam, is niet alleen door zijn groote wortels in den grond bevestigd, maar ook door sterke uitspruitsels, die hem op de stevigste wijze vasthouden.
Hij had dan ook den aanval van den voorvloed doorgestaan.
Die boom was wel honderd voet hoog, en kon met zijn schaduw een omtrek van zestig vademen bedekken.
Dat geheele gevaarte rustte op drie groote takken, die uit den top van den zes voet dikken stam opschoten.
Twee van die takken rezen bijna loodregt overeind en droegen het ontzaggelijke zonnescherm van bladeren, welker takken, als door de hand van een mandenmaker gekruist, door elkander geslingerd en verward, een ondoordringbare schuilplaats opleverden.
De derde tak daarentegen stak bijna waterpas over het loeijende water uit; zijn onderste bladeren hingen er reeds in; hij was om zoo te zeggen een uitstekende kaap van dit groene eiland, dat door een oceaan werd omringd.
Het ontbrak ook niet aan ruimte in dien reusachtigen boom; het gebladerte, dat aan den omtrek minder digt was, liet groote opene ruimten over, die op opene plekken in een bosch geleken; er was lucht in overvloed, frischheid overal.
Als men die takken zoo hun tallooze takjes tot in de wolken zag verheffen, terwijl woekerende slingerplanten ze aan elkander vasthielden, en de zonnestralen door de openingen in het gebladerte speelden, zou men waarlijk gezegd hebben, dat de stam van dien boom alleen een geheel bosch torschte.
Bij de komst der vlugtelingen week een menigte luchtbewoners naar de hoogste takken, door hun geschreeuw verzet aanteekenende tegen zulk een schandelijke overrompeling van hun verblijf.
Die vogels, die ook een schuilplaats op dien eenzamen boom hadden gezocht, waren daar bij honderden bijeen: meerlen, sperwers, isaca's, hilguero's en vooral de pica-flor, vliegenvogeltjes met schitterende kleuren; wanneer deze opvlogen, scheen het, dat een windvlaag den boom van al zijn bloemen beroofde.
Dit was de schuilplaats, die de kleine troep van Glenarvan had bereikt.
De jonge Grant en de vlugge Wilson zaten naauwelijks in den boom, of zij haastten zich om tot in de hoogste takken te klimmen.
Hun hoofd stak nu door den groenen koepel heen. Van dit hooge punt overzag hun blik een ruimen omtrek.
Aan alle zijden omringde hen de oceaan, dien de overstrooming had geschapen, en hoe ver de blik zich ook uitstrekte, toch konden zij deszelfs grens niet bemerken.
Geen enkele boom stak boven het watervlak uit; de notenboom, die alleen zich boven het onstuimige water verhief, slingerde door deszelfs geweldigen aandrang.
In de verte dreven, door den onstuimigen stroom medegesleept, in een noordelijke rigting ontwortelde boomstammen, ineengedraaide takken, rieten daken van weggespoelde hutten, balken die door het water van de afdaken der vetweiderijen waren losgerukt, lijken van verdronken dieren, bloedige huiden, en op een drijvenden boom een geheele hoop brullende tijgerkatten, die haar klaauwen in het brooze vlot geslagen hadden.
Nog verder trok een zwarte, reeds bijna onzigtbare stip de aandacht van Wilson.
Het was Thalcave en diens getrouwe Thaouka, die in de verte verdwenen.
"Thalcave! vriend Thalcave!" riep Robert, de hand naar den moedigen Patagoniër uitstrekkende.
"Hij zal zich redden, jonge heer Robert!" antwoordde Wilson; "maar laten wij zijne Edelheid weder gaan opzoeken."
Een oogenblik later klauterden Robert Grant en de matroos de drie verdiepingen van takken af en bereikten het boveneinde van den stam.
Daar vonden zij Glenarvan, Paganel, den majoor, Austin en Mulrady, die de beenen lieten afhangen of zich aan de takken vasthielden, volgens hun verschillende geaardheid.
Wilson gaf verslag van zijn bezoek aan den top des booms.
Allen dachten eenstemmig met hem ten aanzien van Thalcave. De meeningen liepen echter uiteen over den vraag, of Thalcave Thaouka, dan wel Thaouka Thalcave redden zou.
Zonder tegenspraak was de toestand van de boombewoners veel onrustbarender.
De boom zou wel niet bezwijken voor het geweld van den stroom; maar het nog altijd wassende water kon zijn hoogste takken bereiken; want de hellende bodem maakte van dit gedeelte der vlakte eene waren vergaderbak.
Glenarvan zorgde daarom allereerst om door middel van kepen merken te maken, ten einde de verschillende waterstanden te kunnen waarnemen.
De overstrooming, die nu op dezelfde hoogte bleef, scheen haar hoogsten stand bereikt te hebben.
Dat was reeds een troost.
"En wat zullen wij nu aanvangen?" zeide Glenarvan.
"Wel, een nest bouwen!" antwoordde Paganel vrolijk.
"Een nest bouwen!" riep Robert.
"Wel zeker, mijn jongen! en als vogels leven, daar wij toch niet als visschen kunnen leven."
"Goed," zeide Glenarvan, "maar wie zal ons voedsel brengen?"
"Ik!" antwoordde de majoor.
Allen wendden hun blikken naar Mac Nabbs; de majoor zat dood op zijn gemak in een natuurlijken armstoel, door twee veerkrachtige takken gevormd, terwijl hij met de eene hand zijn nat geworden, maar goed gevulde knapzakken overreikte.
"Daaraan herken ik u weder, Mac Nabbs!" riep Glenarvan.
"Gij denkt aan alles, zelfs in omstandigheden, waarin men alles zou mogen vergeten."
"Zoodra ons plan vaststond om niet te verdrinken," antwoordde de majoor, "waren wij immers niet voornemens om van honger te sterven!"
"Ik zou er wel aan gedacht hebben," zeide Paganel met een onnoozel gezigt, "maar ik ben zoo verstrooid!"
"En wat bevatten de knapzakken?" vroeg Tom Austin.
"Voedsel voor zeven menschen gedurende twee dagen," antwoordde Mac Nabbs.
"Goed!" zeide Glenarvan, "ik hoop, dat het water binnen vier en twintig uren wel wat gezakt zal zijn."
"Of dat wij een middel zullen gevonden hebben om het vaste land weder te bereiken," antwoordde Paganel.
"Ons eerste werk moet dan maar zijn te ontbijten," zeide Glenarvan.
"Eerst dienen wij ons toch wat te droogen," merkte de majoor aan.
"Maar hoe komen wij aan vuur!" vroeg Wilson.
"Wel, dat moet gij aanmaken," antwoordde Paganel.
"Waar?"
"Wat drommel! in den top van den stam."
"Waarmede?"
"Met dood hout, dat wij uit den boom zullen snijden."
"Maar hoe krijgen wij het aan?" vroeg Glenarvan. "Ons zwam heeft veel van een natte spons!"
"Wij kunnen het wel missen!" antwoordde Paganel; "wat droog mos, een zonnestraal, de lens van mijn verrekijker, en gij zult eens zien bij welk een helder vuurtje wij ons zullen warmen.
Wie gaat er hout zoeken in het bosch?"
"Ik!" riep Robert.
En door zijn vriend Wilson gevolgd verdween hij als een jonge kat in de digte takken.
Terwijl zij weg waren, vond Paganel genoeg droog mos; hij verschafte zich zonder moeite een zonnestraal, want de dagvorstin schitterde nu in volle pracht; met behulp van zijn lens deed hij vervolgens die brandbare stoffen gemakkelijk ontvlammen, die op een laag vochtige bladeren waren nedergelegd, ter plaatse waar de groote takken van den boom zich verdeelden.
Het was een natuurlijke vuurhaard, die volstrekt geen gevaar van brand opleverde.
Spoedig kwamen Wilson en Robert met een armvol dood hout terug, dat op het mos werd geworpen.
Ten einde de trekking te bevorderen ging Paganel boven den haard zitten, met zijne lange beenen op arabische wijze wijd van elkander; zich vervolgens snel op en neer bewegende veroorzaakte hij met zijn mantel een hevigen luchtstroom.
Het hout ontbrandde, en weldra steeg een heldere, knetterende vlam boven die nieuwerwetsche stookplaats omhoog.
Allen droogden zich behoorlijk, terwijl de in den boom opgehangen mantels door den wind heen en weer slingerden; vervolgens ontbeet men, maar met mate, want men moest aan den volgenden dag denken; het kon gebeuren, dat het onmetelijke bekken niet zoo spoedig leegliep als Glenarvan hoopte, en bovendien was de voorraad niet al te ruim.
De boom droeg geen vruchten; gelukkig kon hij een aanzienlijke hoeveelheid versche eijeren opleveren uit de talrijke nesten, die zijne takken bedekten, zonder nog te spreken van hun gevederde bewoners.
Die hulpmiddelen waren geenszins te versmaden.
In het vooruitzigt van een langdurig verblijf kwam het er nu op aan om zich gemakkelijk in te rigten.
"Daar de keuken en de eetzaal gelijkvloers zijn," zeide Paganel, "zullen wij op de eerste verdieping gaan slapen; het huis is groot, de huur niet hoog; wij behoeven ons niet te behelpen.
Ik zie in de hoogte natuurlijke hangmatten, waarin wij als op de zachtste bedden zullen slapen, als wij ons eerst maar goed vastgesjord hebben.
Wij hebben niets te vreezen; ten overvloede zullen wij waken, en wij zijn talrijk genoeg om vlotten met Indianen en andere wilde dieren te keeren."
"Het ontbreekt ons alleen aan wapenen," zeide Tom Austin.
"Ik heb mijn revolvers," zeide Glenarvan.
"En ik de mijnen," voegde Robert er bij.
"Dat helpt ons niet," hernam Tom Austin; "of mijnheer Paganel moest een middel weten om kruid te maken?"
"Dat is onnoodig," antwoordde Mac Nabbs, tevens een kruidhoren latende zien, die in goeden staat was.
"Hoe komt gij daaraan, majoor?" vroeg Paganel.
"Van Thalcave.
Hij dacht, dat hij ons te pas zou kunnen komen en gaf hem mij, eer hij Thaouka te hulp snelde."
"Edelmoedige en brave Indiaan!" riep Glenarvan.
"Ja!" antwoordde Tom Austin, "wanneer alle Patagoniërs hem gelijken, maak ik er mijn compliment voor aan hun land."
"Maar wij mogen het paard ook niet vergeten!" zeide Paganel.
"Het maakt een deel uit van den Patagoniër, en het zou mij zeer tegenvallen, als wij hen niet beiden terugzagen."
"Hoever zijn wij van den Atlantischen Oceaan af?" vroeg de majoor.
"Op zijn hoogst veertig mijlen," antwoordde Paganel.
"Daar elk onzer doen kan wat hij wil, vraag ik u verlof, mijne vrienden! om u te verlaten; ik ga daar boven een plekje tot observatorium uitkiezen en zal u met behulp van mijn verrekijker op de hoogte houden van hetgeen er zoo al op deze wereld voorvalt."
Men liet den geleerde begaan, die zich heel behendig van den eenen tak op den anderen heesch en achter de dikke bladerengordijn verdween.
Zijn medgezellen hielden zich daarop bezig met het in orde brengen van hun nachtverblijf en het gereed maken van hun slaapplaats.
Dit was niet moeijelijk en nam niet veel tijd weg.
Men behoefde geen bed te maken en geen huisraad te schikken, zoodat allen spoedig hun plaatsje om den haard weder konden innemen.
Het gesprek werd nu algemeen, maar de tegenwoordige toestand, waarin men zich geduldig moest schikken, was er het onderwerp niet van. Men kwam weder terug op de onuitputtelijke stof: Harry Grant.
Als het water zakte, zouden de reizigers binnen drie dagen weder aan boord van de _Duncan_ zijn.
Maar Harry Grant en zijne beide matrozen, die ongelukkige schipbreukelingen zouden niet bij hen zijn.
Het scheen zelfs na dien tegenspoed, na dien nutteloozen togt door Amerika, alsof alle hoop om hen terug te vinden onherroepelijk verloren was.
Waar zou men nieuwe nasporingen in het werk stellen?
Hoe groot zou niet de smart van lady Helena en van Mary Grant zijn, als zij moesten vernemen, dat zij alle hoop op de toekomst moesten laten varen!
"Arme zuster!" zeide Robert, "alles is uit voor ons!"
Voor de eerste maal kon Glenarvan geen troostwoord vinden om daarop te antwoorden.
Welke hoop toch kon hij den knaap geven?
Had hij niet met de grootste stiptheid de aanwijzingen van het document gevolgd?
"En toch," zeide hij, "die zeven en dertigste graad breedte is meer dan een niets beteekenend cijfer!
Het zij het betrekking heeft op de schipbreuk of op de gevangenschap van Harry Grant, het is toch niet uit de lucht gegrepen, willekeurig uitgelegd noch een bloote gissing!
Wij hebben het met onze eigene oogen gezien!"
"Dat alles is waar, Uwe Edelheid!" antwoordde Tom Austin; "maar onze nasporingen zijn niettemin vergeefsch geweest."
"Dat is spijtig en tegelijk ontmoedigend!" riep Glenarvan.
"Spijtig, wanneer gij dat wilt," antwoordde Mac Nabbs op een bedaarden toon; "maar geenszins ontmoedigend.
Juist omdat wij een vast cijfer hebben, moeten wij den moed volstrekt niet opgeven."
"Wat bedoelt gij daarmede," vroeg Glenarvan, "en wat kunnen wij naar uwe meening verder doen?"
"Iets zeer eenvoudigs, dat tevens zeer logisch zou zijn, waarde Edward!
Zoodra wij aan boord van de _Duncan_ zijn, wenden wij den steven oostelijk, en volgen de zeven en dertigste parallel zoo noodig zelfs tot aan het punt, vanwaar wij uitgingen."
"Meent gij dan, Mac Nabbs! dat ik daaraan niet gedacht heb?" antwoordde Glenarvan.
"O! wel honderd maal!
Maar welke kans hebben wij om te slagen?
Wanneer wij het amerikaansch vastland verlaten, verwijderen wij ons immers van de plaats, die Harry Grant zelf heeft aangeduid, van dat Patagonië, dat zoo uitdrukkelijk in het document vermeld wordt?"
"Gij zult toch geen nieuwe nasporingen in de pampa's willen beginnen," antwoordde de majoor, "nu gij de zekerheid verkregen hebt, dat de schipbreuk der _Britannia_ evenmin heeft plaats gehad op de kusten der Stille Zuidzee als op die van den Atlantischen Oceaan!"
Glenarvan gaf geen antwoord.
"En moeten wij, al is de kans om Harry Grant weder te vinden door de parallel, die hij opgaf, langs te reizen, nog zoo gering, het toch niet beproeven?"
"Daarop zeg ik geen neen!" antwoordde Glenarvan.
"En zijt gij het niet met mij eens, vrienden?" voegde de majoor er bij, zich tot de zeelieden rigtende.
"Volkomen!" antwoordde Tom Austin, waarmede Mulrady en Wilson door een knik instemden.
"Hoort mij aan, vrienden!" hernam Glenarvan na eenige oogenblikken nadenken, "en luister goed toe, Robert! want het geldt een zaak van gewigt.
Ik zal alles doen, wat in mijn magt staat om kapitein Grant weder te vinden, dat heb ik op mij genomen en daaraan zal ik, zoo het noodig is, mijn gansche leven toewijden.
Geheel Schotland zou zich met mij verbinden om dien moedigen man te redden, die zich voor zijn vaderland heeft opgeofferd.
Mijn gevoelen is ook, dat wij, al is die kans nog zoo gering, langs die zeven en dertigste parallel rondom de aarde moeten reizen, en ik zal het doen.
Maar dat is nu eigenlijk de vraag niet. Zij is veel gewigtiger en luidt: Moeten wij bepaald en van nu af aan onze nasporingen op het amerikaansche vastland staken?"
Die zoo stellig ingekleede vraag werd niet beantwoord.
Niemand durfde zich verklaren.
"Wat is uw gevoelen?" hernam Glenarvan, zich meer in het bijzonder tot den majoor rigtende.
"Waarde Edward!" antwoordde Mac Nabbs, "het antwoord op die vraag eist een zware verantwoordelijkheid op.
Zij vordert eenig nadenken.
Vóór alles wensch ik te weten, over welke streken de zeven en dertigste graad zuiderbreedte heengaat."
"Dat zal Paganel wel weten," antwoordde Glenarvan.
"Dan zullen wij het hem vragen," zeide de majoor.
De geleerde was zoo verborgen door het digte gebladerte van den boom, dat hij onzigtbaar was. Men moest hem dus praaijen.
"Paganel!
Paganel!" riep Glenarvan.
"Present!" antwoordde een stem, die uit de lucht kwam.
"Waar zijt gij?"
"In mijn toren."
"Wat doet gij daar?"
"Ik sla den onmetelijken gezigteinder gade."
"Kunt gij even afkomen?"
"Hebt gij mij noodig?"
"Ja."
"Waarom?"
"Om te weten over welke landen de zeven en dertigste parallel heenloopt."
"Niets is gemakkelijker," antwoordde Paganel; "het is niet eens noodig, dat ik afkom om het u te zeggen."
"Ga uw gang dan maar."
"Luister. Amerika verlatende, gaat de zevenendertigste graad zuiderbreedte over den Atlantischen Oceaan."
"Goed."
"Hij snijdt de eilanden Tristan d'Acunha."
"Zeer goed."
"Hij gaat twee graden bezuiden de kaap de Goede Hoop."
"Vervolgens." "Hij loopt over de Indische zee."
"Verder."
"Hij raakt even het St.-Pieters-eiland van den eilandengroep Amsterdam."
"Ga voort."
"Hij snijdt de australische provincie Victoria."
"Verder."
"Australië verlatende...."
Die laatste zin werd niet voltooid.
Aarzelde de aardrijkskundige?
Wist de geleerde het niet verder?
Neen; maar in den top van den boom weerklonk een geduchte kreet, een heftige uitroep.
Glenarvan en zijn vrienden verbleekten en zagen elkander aan.
Had er een nieuw onheil plaats?
Had de ongelukkige Paganel zich laten vallen?
Reeds snelden Wilson en Mulrady hem te hulp, toen er een lang ligchaam verscheen.
Paganel tuimelde van den eenen tak na den anderen.
Zijn handen konden niets aangrijpen.
Leefde hij nog? Was hij dood?
Men wist het niet; maar hij stond op het punt om in het loeijende water te vallen, toen de majoor hem met zijn gespierde arm in zijn val stuitte.
"Verpligt, Mac Nabbs!" riep Paganel.
"Wat scheelt er aan?" zeide de majoor: "wat is er gebeurd?
Weder uwe gewone verstrooidheid?"
"Ja! Ja!" antwoordde Paganel met een door aandoening verstikte stem.
"Ja! een verstrooidheid ... maar ditmaal een zeer vreemde!"
"Welke dan?"
"Wij hebben ons vergist!
Wij vergissen ons nog!
Wij vergissen ons altijd!"
"Verklaar u nader!"
"Glenarvan! majoor! Robert! vrienden!" riep Paganel: "gij allen, die mij hoort! wij zoeken kapitein Grant waar hij niet is!"
"Wat zegt gij?" riep Glenarvan.
"En niet alleen, waar hij niet is," voegde Paganel er bij, "maar waar hij ook nooit geweest is!"
XXIV.
Vervolg.
Dit onverwacht gezegde werd met diepe verwondering aangehoord.
Wat wilde de aardrijkskundige zeggen?
Was hij zijn verstand kwijt?
En toch sprak hij op zulk een toon van overtuiging, dat allen de oogen op Glenarvan vestigden.
Deze verklaring van Paganel was een regtstreeksch antwoord op de pas gedane vraag.
Maar Glenarvan vergenoegde zich met een ontkennende beweging te maken, die niet gunstig voor den geleerde was.
Zoodra deze zijn aandoening bedwongen had, nam hij het woord weder op.
"Ja!" zeide hij met vaste stem, "ja! wij hebben gedwaald in onze nasporingen en iets op het document gelezen, dat er niet op staat!"
"Verklaar u nader, Paganel!" zeide de majoor, "en houd u bedaard!"
"Het is zeer eenvoudig, majoor!
Ik heb even als gij gedwaald, ik heb er even als gij een verkeerde uitlegging aan gegeven; maar toen ik zoo even uit den top van den boom uwe vragen beantwoordde en bij het woord "Australië" ophield, schoot mij een gedachte te binnen en ging een licht voor mij op."
"Hoe!" riep Glenarvan, "gij beweert, dat Harry Grant?..."
"Ik beweer," antwoordde Paganel, "dat het woord _austral_, dat op het document voorkomt, geen volledig woord is, zooals wij tot nu toe gedacht hebben, maar wel de wortel van het woord _Australië_."
"Dat zou vreemd zijn!" antwoordde de majoor.
"Vreemd!" zeide Glenarvan zijn schouders ophalende, "het is doodeenvoudig onmogelijk."
"Onmogelijk!" hernam Paganel.
"Dat is een woord, dat wij in Frankrijk niet kennen."
"Hoe!" voegde Glenarvan op den toon van het grootste ongeloof er bij, "durft gij met het document in de hand beweren, dat de schipbreuk der _Britannia_ op de kusten van Australië heeft plaats gehad?"
"Ik ben er zeker van!" antwoordde Paganel.
"Op mijn eer, Paganel!" zeide Glenarvan, "ik ben hoogst verwonderd over zulk een bewering, en dan nog al uit den mond van een secretaris van een aardrijkskundig genootschap."
"Waarom?" vroeg Paganel, die zich in zijn zwak voelde getast.
"Omdat gij door het woord _Australië_ aan te nemen, tevens aanneemt, dat daar _Indianen_ zijn, hetgeen ongehoord is."
Paganel was geenszins door dat bewijs verrast.
Hij verwachtte het zeker, en begon te glimlagchen.
"Waarde Glenarvan!" zeide hij "verheug u niet te vroeg over uw zegepraal; ik zal u "geheel en al verslaan," zooals wij Franschen zeggen, en nooit zal een Engelschman zulk een nederlaag geleden hebben! Het zal de wraak zijn voor Crecy en Azincourt!"
"Dat zal mij zeer aangenaam zijn, sla mij, Paganel!"
"Luister dan.
In den tekst van het document wordt evenmin van Indianen als van Patagonië gesproken!
Het afgebroken woord _indi_ ... beteekent niet _Indianen_ maar wel _indigènes_ (inboorlingen)!
Gij geeft toch zeker toe, dat er in Australië "inboorlingen" zijn?"
Om de waarheid hulde te doen moeten wij zeggen, dat Glenarvan Paganel thans stijf aanzag.
"Bravo, Paganel!" riep de majoor. "Neemt gij mijn uitlegging aan, waarde lord?"
"Ja!" antwoordde Glenarvan, "wanneer gij mij bewijst, dat de laatste letters _gonie_ niet slaan op het land der Patagoniërs!"
"Zeker niet!" riep Paganel, "er is geen sprake van _Patagonië!_ lees al wat gij wilt, maar dat niet."
"Wat dan?"
"_Cosmogonie_! _theogonie_!
_agonie_!..." (Leer der schepping van de wereld, leer der wording van de godheden uit de fabelleer, doodsangst).
"_Doodsangst_!" zeide de majoor. "Dat is mij hetzelfde!" antwoordde Paganel; "het woord komt er niet op aan.
Ik wil zelfs niet eens naar zijn beteekenis zoeken. De hoofdzaak is, dat _austral_ beteekent _Australië_, en alleen doordien wij blindelings een verkeerden weg ingeslagen hadden, hebben wij niet reeds terstond zulk een duidelijke verklaring gevonden.
Wanneer ik het document gevonden had, wanneer mijn oordeel niet door uwe uitlegging op een dwaalspoor was gebragt, zou ik het nooit anders opgevat hebben!"
Na deze opheldering werd Paganel met hoera's, gelukwenschingen en vleijerijen overladen. Austin, de matrozen, de majoor, maar vooral Robert, die zich gelukkig gevoelde nu hij opnieuw mogt hopen, juichten den waardigen geleerde toe.
Glenarvan, wiens oogen langzamerhand open gingen, was op het punt om zich overwonnen te verklaren.
"Los mij nog ééne bedenking op, waarde Paganel!" zeide hij, "en ik buig mij neder voor uwe scherpzinnigheid."
"Spreek, Glenarvan!"
"Hoe maakt gij een geheel van die woorden, na die nieuwe uitlegging, en hoe leest gij het document?"
"Niets gemakkelijker dan dat.
Hier is het document," zeide Paganel, terwijl hij het kostbare papier overgaf, dat hij sedert eenige dagen zoo naauwkeurig bestudeerde.
Er ontstond een diepe stilte, terwijl de aardrijkskundige zich eenigen tijd bedacht, voor hij antwoordde.
Met den vinger volgde hij op het document de afgebroken regels, terwijl hij met een vaste stem en op sommige woorden drukkende, het volgende las: "_Den 7den junij 1862 is de driemaster Britannia van Glasgow gezonken na_..." zet hier, wanneer gij wilt, "_twee dagen, drie dagen_" of "_de uiterste krachtsinspanning_" het komt er niet op aan, het is volkomen onverschillig, "_op de kusten van Australië.
Zich naar land begevende, zullen twee matrozen en kapitein Grant trachten te landen_" of "_hebben het vaste land bereikt, waar zij door wreede inboorlingen gevangen genomen zullen worden_" of "_zijn_". _Zij hebben dit document geworpen_," enz. enz. Is het duidelijk?"
"Het is duidelijk," antwoordde Glenarvan, "wanneer men den naam "vastland" mag geven aan Australië, dat maar een eiland is!"
"Stel u gerust, waarde Glenarvan! de beste aardrijkskundigen zijn het onderling eens om dit eiland, "het australische vastland" te noemen."
"Dan heb ik nog maar één ding te zeggen, vrienden!" riep Glenarvan.
"Naar Australië, en moge de Hemel ons bijstaan!"
"Naar Australië!" herhaalden zijn makkers met eenparige stemmen.
"Weet gij wel, Paganel!" voegde Glenarvan er bij, "dat uw tegenwoordigheid aan boord van de _Duncan_ een leiding der Voorzienigheid is?"
"Goed," antwoordde Paganel.
"Laten wij het ervoor houden, dat ik door God gezonden ben, en er verder niet meer over spreken."
Zoo eindigde dat gesprek, dat later zulke gewigtige gevolgen had.
Het bragt een geheelen omkeer te weeg in de gemoedsstemming der reizigers.
Zij hadden den draad weder gevat in dien doolhof, waarin zij meenden verdwaald te zijn.
Een nieuwe hoop verrees op de puinhoopen hunner verijdelde plannen.
Zij konden onbevreesd het amerikaansche vastland achter zich laten, en hunne gedachten vlogen hun reeds vooruit naar Australië.
Wanneer zij de _Duncan_ weder beklommen, zouden zij haar passagiers geen wanhoop aan boord medebrengen, en lady Helena en Mary Grant zouden het onherroepelijk verlies van kapitein Grant niet behoeven te betreuren!
Zoo vergaten zij de gevaren van hun toestand om zich aan de vreugde over te geven, en het speet hen maar, dat zij niet oogenblikkelijk konden vertrekken.
Het was nu vier ure in den namiddag.
Men besloot ten zes ure het avondeten te gebruiken.
Paganel wilde dezen gelukkigen dag met een heerlijk feestmaal vieren.
Daar Schraalhans echter keukenmeester was, stelde hij aan Robert voor om "in het naburige bosch" te gaan jagen.
Robert klapte in de handen over dien heerlijken inval.
Zij namen den kruidhoren van Thalcave, maakten de revolvers schoon, laadden ze met hagel en vertrokken.
"Past op, dat gij niet te ver afdwaalt!" zeide de majoor deftig tegen de twee jagers.
Na hun vertrek gingen Glenarvan en Mac Nabbs naar de in den boom gemaakte kerven zien, terwijl Wilson en Mulrady de kolen aan den haard weder aanbliezen.
Toen Glenarvan de oppervlakte van het verbazende meer had bereikt, zag hij nog niet het geringste bewijs van verval.
Toch scheen het water zijn hoogsten stand bereikt te hebben; maar het geweld, waarmede het van het zuiden naar het noorden stroomde, bewees dat het evenwigt tusschen de argentijnsche rivieren nog niet hersteld was.
Die watermassa moest, voor zij zakken kon, eerst tot rust komen, evenals de zee op het oogenblik, dat de vloed afloopt en de ebbe begint.
Er viel dus op geen daling van het water te rekenen, zoolang het met die verbazende snelheid naar het noorden bleef loopen.
Terwijl Glenarvan en de majoor hun waarnemingen deden, knalden er geweerschoten in den boom, vergezeld door bijna even luide vreugdekreten.
De sopraan van Robert paarde zich aan de bas van Paganel. Zij wedijverden, wie het uitgelatenst zou zijn.
De jagt stelde zich goed in en het liet zich aanzien, dat de keuken eens goed voorzien zou worden.
Toen de majoor en Glenarvan bij het vuur terugkwamen, konden zij Wilson geluk wenschen met een uitmuntend denkbeeld, waarop hij gekomen was.
Die brave zeeman zat te visschen met een speld aan een eindje touw.
Verscheidene dozijnen vischjes, die zoo smakelijk waren als spieringen en "mojarra's" heetten, spartelden in een plooi van zijn mantel en beloofden een lekkeren schotel te zullen opleveren.
Juist daalden de jagers uit de toppen van den boom.
Paganel droeg voorzigtig zwarte zwaluweijeren, en een rist musschen, die hij later zou ronddienen onder den naam van leeuwerikken.
Robert had zeer handig verscheidene paren "hilguero's" geschoten, kleine vogels met groene en gele vederen, die lekker smaken en te Montevideo veel aan de markt komen.
Paganel, die een en vijftig wijzen kende om eijeren klaar te maken, moest zich voor ditmaal tevreden stellen met ze in de heete asch hard te laten worden.
Niettemin was de maaltijd even afwisselend als lekker.
Het drooge vleesch, de harde eijeren, de geroosterde "mojarra's," de gebraden musschen en "hilguero's" maakten dien disch tot een feestmaal, waaraan allen steeds zouden denken.
Het gesprek was zeer vrolijk.
Paganel werd zeer geprezen èn als jager èn als kok.
De geleerde nam die dankbetuigingen aan met de zedigheid, die het kenmerk der ware verdienste is.
Vervolgens weidde hij uit in belangrijke beschouwingen over dien prachtigen notenboom, die hen met zijn gebladerte beschutte en welks omvang, naar zijn zeggen, onmeetbaar was.
"Robert en ik," voegde hij er schertsend bij, "dachten in een wezenlijk bosch op de jagt te zijn.
Een oogenblik vreesde ik, dat wij zouden verdwalen.
Ik kon den weg niet terugvinden!
De zon ging aan den gezigteinder onder! Te vergeefs zocht ik naar het spoor van mijn voetstappen!
De honger kwelde mij vreeselijk! Reeds weergalmde het duistere geboomte van het gebrul der wilde dieren....
Ik vergis mij, er zijn geen wilde dieren en dat spijt mij!"
"Hoe!" zeide Glenarvan, "spijt het u, dat er geen wilde dieren zijn?"
"Ja, zeker!"
"Intusschen, wanneer men alles van hun wreedheid te dachten heeft...."
"De wreedheid bestaat niet ... wetenschappelijk gesproken," antwoordde de geleerde.
"Het zal u toch nooit gelukken om mij van het nut der wilde dieren te overtuigen, Paganel!" zeide de majoor.
"Waar zijn ze goed voor?"
"Majoor!" riep Paganel, "zij dienen om klassen, orden, familiën, geslachten, soorten te vormen...."
"Een groot voordeel," zeide Mac Nabbs.
"Ik wil het gaarne missen!
Ware ik een der medgezellen van Noach bij den zondvloed geweest, dan zou ik dien onvoorzigtigen aartsvader stellig belet hebben om paren leeuwen, tijgers, panters, beeren en andere even moordlustige als nuttelooze dieren in de ark te brengen!"
"Zoudt gij dat gedaan hebben?" vroeg Paganel.
"Dat zou ik gedaan hebben."
"Welnu! dan zoudt gij uit het oogpunt der dierkunde ongelijk gehad hebben!"
"Maar niet uit het oogpunt der menschlievendheid," antwoordde de majoor.
"Ik voor mij zou juist den reuzenluiaard, de vleugelvingerige hagedis en al de voorwereldlijke dieren behouden hebben, waarvan wij zoo ongelukkig beroofd zijn geworden...." "En ik zeg u," antwoordde Mac Nabbs, "dat Noach er zeer wel aan gedaan heeft met ze aan hun lot over te laten, voorondersteld dat zij te zijnen tijde nog leefden."
"En ik zeg u, dat Noach er zeer verkeerd aan gedaan heeft," antwoordde Paganel, "en dat hij tot aan het einde der eeuwen den vloek der geleerden verdient!"
De toehoorders van Paganel en van den majoor konden hun lachlust niet bedwingen, toen zij de beide vrienden zoo over den ouden Noach hoorden twisten.
In strijd met al zijn beginselen, lag de majoor, die zijn leven lang nooit met iemand geredetwist had, dagelijks met Paganel overhoop.
Het scheen, dat de geleerde hem bijzonder in het vaarwater zat.
Volgens zijn gewoonte kwam Glenarvan in den twist tusschen beiden, zeggende:
"Het moge, hetzij uit het oogpunt der wetenschap, hetzij uit dat der menschlievendheid, al dan niet te betreuren zijn, dat wij van wilde dieren beroofd zijn, wij moeten ons nu toch in hun gemis schikken.
Paganel kon toch niet hopen, dat hij er in dit luchtbosch zou aantreffen."
"Waarom niet?" vroeg de geleerde.
"Wilde beesten op een boom?" zeide Tom Austin.
"Wel zeker!
De amerikaansche tijger, de jaguar, vlugt wanneer de jagers hem te veel in het naauw brengen, op de boomen!
Heel ligt zou een van die dieren, door de overstrooming verrast zijnde, een schuilplaats hebben kunnen zoeken in de takken van dezen boom."
"Gij hebt er toch geen een ontmoet, denk ik?" zeide de majoor.
"Neen!" antwoordde Paganel, "hoewel wij het geheele woud doorkruist hebben.
Het is jammer; want het zou een heerlijke jagt geweest zijn.
Die jaguar is een geducht verscheurend dier!
Met een enkelen slag met zijn poot draait hij een paard den hals om!
Als hij eens menschenvleesch geproefd heeft, krijgt hij er smaak in.
Het liefst heeft hij den Indiaan, daarna den Neger, vervolgens den Mulat en eindelijk den Blanke."
"Ik ben blijde, dat ik eerst in de vierde plaats kom!" zeide Mac Nabbs.
"Zoo! dat bewijst enkel, dat gij laf zijt!" gaf Paganel op een toon van minachting ten antwoord.
"Ik ben blij, dat ik laf ben!" sprak de majoor.
"En ik zeg, dat het vernederend is!" antwoordde de onhandelbare Paganel.
"De blanke beroemt er zich op, dat hij aan het hoofd des menschdoms staat! De heeren jaguars schijnen niet van hetzelfde gevoelen te zijn!"
"Dat mag wezen zooals het wil, dappere Paganel!" zeide Glenarvan, "maar nu er onder ons geen Indianen, Negers of Mulatten zijn, verheug ik mij over de afwezigheid uwer lieve jaguars.
Onze toestand is zoo aangenaam niet...."
"Wat! aangenaam!" riep Paganel, dit woord aanhoudende om een anderen loop aan het gesprek te geven, "klaagt gij over uw lot, Glenarvan?"
"Zonder twijfel," antwoordde Glenarvan; "of zijt gij op uw gemak in die lompe en onbehouwen takken?"
"Ik heb het nooit gemakkelijker gehad, zelfs niet in mijn studeervertrek.
Wij leven als de vogels! wij zingen! wij fladderen!
Ik zou haast gaan gelooven, dat de menschen bestemd zijn om op de boomen te leven."
"Het ontbreekt hun alleen maar aan vleugels!" zeide de majoor.
"Die zullen zij vroeger of later wel maken!"
"Sta mij intusschen toe, waarde vriend!" antwoordde Glenarvan, "om het zand van een park, den vloer van een huis of het dek van een schip boven deze woning in de lucht te verkiezen!"
"Glenarvan!" antwoordde Paganel, "men moet de dingen nemen, zooals zij zijn!
Zijn zij goed, des te beter. Zijn zij slecht, dan moet men er maar niet op letten.
Ik zie, dat gij naar de gemakken van het kasteel Malcolm verlangt."
"Neen, maar...."
"Ik ben zeker, dat Robert volmaakt gelukkig is," viel Paganel hem haastig in de rede, om ten minste één aanhanger voor zijn theorie te winnen.
"Ja, mijnheer Paganel!" riep Robert vrolijk uit.
"Dat brengt zijn leeftijd mede," antwoordde Glenarvan.
"En de mijne!" zeide de geleerde. "Hoe minder gemaklievend men is, des te minder behoeften heeft men.
Hoe minder behoeften men heeft, des te gelukkiger is men."
"Mooi zoo!" riep de majoor, "daar gaat Paganel een uitval doen tegen de rijkdommen en de paleizen."
"Neen, Mac Nabbs!" antwoordde de geleerde; "maar wanneer gij het verlangt, zal ik u dienaangaande een korte arabische geschiedenis vertellen, die mij juist te binnen schiet."
"Ja, ja! mijnheer Paganel!" zeide Robert.
"En wat zal uwe geschiedenis bewijzen?" vroeg de majoor.
"Wat alle geschiedenissen bewijzen, mijn wakkere kameraad!"
"Dus niet veel!" antwoordde Mac Nabbs.
"Maar begin toch maar, Sheherazade! en vertel ons een van die sprookjes, die gij zoo goed kunt vertellen."
"Er was eens," zeide Paganel, "een zoon van den grooten Haroun-al-Raschid, die niet gelukkig was. Hij ging een ouden dervis raadplegen.
De wijze grijsaard antwoordde hem, dat het geluk niet gemakkelijk op deze aarde te vinden was.
"Toch ken ik," voegde hij er bij, "een onfeilbaar middel om u het geluk te verschaffen."--"En dat is?" vroeg de jonge vorst.--"Gij moet," antwoordde de dervis, "het hemd van een gelukkige aantrekken!"--Daarop omhelsde de jonge vorst den grijsaard en ging zijn talisman opzoeken. Op zijn reis bezocht hij al de hoofdsteden der aarde.
Hij beproeft de kracht van de hemden van koningen, keizers, prinsen en heeren. Vergeefsche moeite.
Hij wordt maar niet gelukkiger! Nu doet hij hemden aan van kunstenaars, krijgslieden en kooplieden.
Het baat evenmin.
Hij dwaalde dus lang rond zonder het geluk te vinden.
Eindelijk kwam hij, wanhopend over de krachteloosheid van zooveel hemden, op zekeren morgen zeer bedroefd in het paleis zijns vaders terug.
Daar ziet hij op het land een braven landman, die vrolijk zingende zijn ploeg volgt.
"Dat is toch wel een gelukkig man", zeide hij bij zich zelven, "of er bestaat geen geluk op deze aarde."
Hij gaat naar hem toe. "Vriend!" zegt hij, "zijt gij gelukkig?"--"Ja!" antwoordt de andere.--"Begeert gij niets?"--"Neen."--"Zoudt gij uw lot niet willen ruilen met dat eens konings?"--"Nooit!"--"Welnu, verkoop mij dan uw hemd!"--"Mijn hemd? ik heb er geen!""
XXV.
Tusschen het vuur en het water.
Jacques Paganel legde veel eer in met zijn geschiedenis.
Men juichte hem sterk toe; maar allen hielden hun meening voor zich, en de geleerde verkreeg den gewonen uitslag van elken redetwist, dat wil zeggen, hij overtuigde niemand.
Op één punt was men het echter eens: dat men zich in zijn lot moet schikken, en zich met een boom vergenoegen, wanneer men geen hut noch paleis heeft.
Onder deze en andere gesprekken was de dag verloopen.
Een goede slaap kon het eenige waardige besluit van dien drukken dag zijn.
De boombewoners gevoelden zich niet alleen vermoeid door de gevaren der overstrooming, maar vooral afgemat door de hitte, welke dien dag buitengemeen groot was geweest.
Hun gevleugelde medgezellen gaven reeds het sein om te rusten; de "hilguero's," die nachtegalen der pampa, staakten reeds hun welluidend gezang en alle vogels in den boom waren in het diepste donker der bladeren verdwenen.
Het best wat men kon doen was hun voorbeeld te volgen.
Alvorens echter "in hun nest te kruipen" zooals Paganel het uitdrukte, klommen Glenarvan, Robert en hij naar het observatorium, om nog eens de watervlakte te onderzoeken.
Het was omstreeks negen ure.
De zon ging onder in de vonkelende nevels van den westelijken gezigteinder.
Die geheele helft van het hemelgewelf tot aan het toppunt baadde zich in heete dampen.
De schitterende gesternten van het zuidelijk halfrond schenen met ligt gaas omsluijerd en begonnen flaauw te schijnen.
Niettemin waren zij helder genoeg om ze te onderscheiden, en Paganel maakte zijn vriendje Robert opmerkzaam op die poolstreek, waar de sterren zoo heerlijk flonkeren. Ook Glenarvan trok daar nut uit.
Onder anderen wees hij hem op het Zuiderkruis, een groep van vier sterren van de eerste en tweede grootte, die in den vorm van een ruit digt bij de pool staan; den Centaurus, waarin de ster schittert die het digtst bij de aarde staat, daar zij er slechts acht millioenen uren van verwijderd is; de wolken van Magellaan, twee zeer groote nevelvlekken, waarvan de grootste een ruimte beslaat, die twee honderd maal grooter is dan de schijnbare oppervlakte der maan; eindelijk nog dat "zwarte gat," waar een volslagen gebrek aan sterren schijnt te bestaan.
Het speet hem zeer, dat Orion, die op beide halfronden zigtbaar is, zich nog niet vertoonde; maar hij deelde zijn beiden leerlingen een merkwaardige bijzonderheid mede uit de beschrijving van Patagonië.
In het oog van die dichterlijke Indianen stelt Orion een ontzaggelijken lasso en drie bola's voor, welke de hand van den jager, die de weiden des hemels doorloopt, geslingerd heeft.
Al die sterrebeelden, welke de spiegelgladde oppervlakte des waters weerkaatste, wekten de bewondering op, door als het ware een dubbelen hemel rondom de aanschouwers te scheppen.
Terwijl de geleerde Paganel zoo sprak, kreeg de geheele oostelijke gezigteinder een stormachtig voorkomen.
Een dikke en donkere, scherp begrensde wolkenlaag kwam langzamerhand opzetten, en onderschepte het licht der sterren.
Die zoo dreigende wolk bedekte weldra de eene helft van het hemelgewelf, dat zij scheen te dempen.
De kracht, die haar voortstuwde, moest in haar zelve liggen, want er was geen windje aan de lucht; de luchtlagen bleven in ongestoorde rust; het was bladstil; geen golfje krulde de oppervlakte des waters; er scheen zelfs geen lucht te zijn, alsof het een of ander groote luchtwerktuig haar verdund had.
De dampkring was verzadigd met electriciteit van hooge drukking, en elk levend wezen voelde ze langs zijn zenuwen stroomen.
Die electrische golven maakten een diepen indruk op Glenarvan, Paganel en Robert.
"Wij krijgen onweer," zeide Paganel.
"Zijt gij niet bang voor den donder?" vroeg Glenarvan den knaap.
"Wel neen, mylord!" antwoordde Robert.
"Des te beter; want het onweer is niet veraf."
"En het zal zwaar zijn," hernam Paganel, "naar het voorkomen der lucht te oordeelen."
"Het onweer maakt mij niet ongerust," hervatte Glenarvan; "maar wel de stortregens die er mede gepaard zullen gaan.
Wij zullen tot op het hemd toe nat worden.
Gij moogt zeggen wat gij wilt, Paganel! een nest is niet voldoende voor een mensch, zooals gij spoedig tot uw nadeel zult leeren."
"O! met wat wijsbegeerte!" antwoordde de geleerde.
"Maar die wijsbegeerte beschut niet tegen den regen."
"Neen, maar zij verwarmt."
"Kom!" zeide Glenarvan, "wij zullen onze vrienden maar opzoeken en hen waarschuwen om zich zoo digt mogelijk in hun wijsbegeerte en hun mantels te wikkelen, en vooral om geduld op te doen, want dat zullen wij noodig hebben!"
Glenarvan sloeg nog een laatsten blik op den dreigenden hemel.
De wolkenmassa bedekte hem nu geheel en al.
Ter naauwernood viel er op een onduidelijke streep in het westen nog wat schemerlicht.
Het water kreeg een donkere kleur en geleek op een groote laaghangende wolk, die op het punt stond met de zware dampen ineen te smelten.
De schaduw was niet eens meer zigtbaar.
De gewaarwordingen van licht of gedruisch drongen niet meer tot de oogen of de ooren door.
De stilte werd even diep als de duisternis.
"Laten wij naar beneden gaan!" zeide Glenarvan, "het zal spoedig gaan bliksemen."
Hij liet zich met zijn beide vrienden langs de gladde wanden afglijden; zij waren verwonderd, toen zij in een soort van zeer verrassend halflicht kwamen; het werd voortgebragt door een ontelbare menigte lichtgevende punten, die op de oppervlakte des waters al gonzende door elkander vlogen.
"Is dat het lichten van het water?" vroeg Glenarvan.
"Neen!" antwoordde Paganel. "Het zijn lichtgevende insecten, echte Johannes-kevers, levende en goedkoope diamanten, waarvan de dames in Buenos-Ayres prachtige tooisels maken!"
"Wat!" riep Robert, "zijn dat insecten, die daar als vonken vliegen?"
"Ja, mijn jongen!"
Robert maakte zich van een van die schitterende insecten meester.
Paganel had zich niet vergist.
Het was een soort van groote zweefvlieg, wel een duim lang, die de Indianen "tuco-tuco" noemen.
Dit merkwaardig schildvleugelig insect gaf licht uit twee vlekken, vooraan zijn borststuk; dat licht was helder genoeg om er in de duisternis bij te lezen.
Paganel bragt het insect bij zijn horlogie en kon zien, dat het op tien ure stond.
Toen Glenarvan weder bij den majoor en de drie zeelieden was, beval hij hun de noodige voorzorgen voor den nacht aan.
Er was een geducht onweder ophanden.
Na het eerste gerommel van den donder zou de wind zonder twijfel losbreken en de boom sterk geschud worden.
Elk werd dus verzocht om zich stevig vast te sjorren in het bed van takken, dat hem ten deel was gevallen.
Al kon men het water uit den hemel niet ontgaan, men moest zich toch wachten voor het water van de aarde, en niet in dien snellen stroom vallen, die tegen den voet des booms brak.
Men wenschte elkander dus goeden nacht, zonder er echter veel op te rekenen.
Daarna kropen allen in hun luchtige legersteden, draaiden zich in hun mantels en wachtten den slaap af.
Maar de nadering der groote natuurverschijnsels veroorzaakt in het hart van elk gevoelig wezen een zekere onbestemde onrust, waarvan de sterksten zich niet kunnen ontdoen.
Ongerust en ternedergeslagen konden de boombewoners geen oog toedoen, en vond de eerste donderslag hen allen wakende.
Dit had even vóór elven plaats in den vorm van een verwijderd gerommel.
Glenarvan kroop naar het uiteinde van den liggenden tak en waagde het zijn hoofd buiten het gebladerte te steken.
De donkere nachtelijke hemel was reeds gescheurd door heldere en schitterende inkervingen, die het water van het meer zuiver weerkaatste.
De wolken scheurden op verscheidene plaatsen, maar als een zacht en katoenachtig weefsel zonder knersend geluid.
Na het toppunt en den gezigteinder, die in dezelfde duisternis ineenliepen, waargenomen te hebben, keerde Glenarvan naar den top van den stam terug.
"Wat zegt gij er van, Glenarvan?" vroeg Paganel.
"Ik zeg, dat het een mooi begin is, vrienden! en dat, als het zoo voortgaat, het onweer verschrikkelijk zal zijn."
"Des te beter!" antwoordde Paganel opgewonden "ik mag lijden dat het een mooi schouwspel zal zijn, daar ik het toch niet ontloopen kan."
"Dat is weer een van uw theoriën," zeide de majoor.
"En een van mijn beste, Mac Nabbs!
Ik ben het met lord Glenarvan eens, dat het een heerlijk onweer zal zijn.
Daar even, terwijl ik trachtte te slapen, heb ik mij verscheidene feiten herinnerd, die mij er hoop op geven; want wij zijn juist in de streek der groote electrieke stormen.
Zoo heb ik ergens gelezen, dat in 1793, juist in de provincie Buenos-Ayres, de bliksem zeven en dertig maal gedurende één onweder is ingeslagen.
Mijn ambtgenoot, de heer Massin de Moussy, heeft een onafgebroken gerommel van vijf en vijftig minuten waargenomen."
"Met het horlogie in de hand?" vroeg de majoor.
"Met het horlogie in de hand.
Maar één ding zou mij ongerust kunnen maken," voegde Paganel er bij, "indien de ongerustheid kon dienen om het gevaar te ontgaan, namelijk, dat het eenige uitstekende punt dezer vlakte juist de boom is, waarop wij ons bevinden.
Een bliksemafleider zou hier goed te pas komen, want onder al de boomen der pampa is het juist deze, welke den bliksem bijzonder aantrekt. Gij weet ook, vrienden! dat de geleerden verbieden om als het onweert een schuilplaats onder de boomen te zoeken."
"Goed!" zeide de majoor; "die waarschuwing komt op haar tijd!"
"Ik moet bekennen, Paganel!" antwoordde Glenarvan, "dat gij een goed oogenblik kiest om ons al die geruststellende dingen te vertellen!"
"Ba!" zeide Paganel, "alle oogenblikken zijn goed om wat te leeren.
Ha! daar begint het!"
Hevige donderslagen braken dit ongelegen gesprek af; hun kracht groeide aan, hun geluid werd steeds sterker; zij kwamen naderbij en gingen van de lage tot de middelstem over, om aan den zang een zeer juiste vergelijking te ontleenen.
Weldra werden zij knersend en bragten zij de snaren der lucht in een snel trillende beweging.
De hemel stond in vuur, en in dien gloed kon men niet onderscheiden welke electrieke vonk dat tot in het oneindige verlengde gerommel veroorzaakte, dat de echo tot aan de uiteinden des hemels voortplantte.
De onophoudelijke bliksemstralen namen allerlei gedaanten aan.
Sommige, die loodregt naar de aarde werden geslingerd, herhaalden zich tot vijf en zes malen toe op dezelfde plaats.
Andere zouden in de hoogste mate de nieuwsgierigheid van een geleerde opgewekt hebben; want heeft Arago in zijn merkwaardige statistiek maar twee voorbeelden van gevorkte bliksemstralen opgenomen, hier kwamen zij bij honderden voor.
Sommige die zich in duizend verschillende takken verdeelden, vertoonden zich aan het oog als koraalvormige zigzaglijnen, en bragten op het hemelgewelf verbazende spelingen van boomvormig licht te weeg.
Weldra was de geheele hemel van het oosten naar het noorden onderspannen door een sterk lichtgevende phosphorische strook.
Die brand breidde zich langzamerhand langs den geheelen gezigteinder uit, zette de wolken in vuur, als waren zij een opeenhooping van brandstoffen, en weldra door het spiegelende water teruggekaatst, vormde hij een onmetelijken vuurbol, waarvan de boom het middelpunt uitmaakte.
In stilte beschouwden Glenarvan en zijn makkers dat schrikwekkend tooneel.
Trouwens, zij zouden elkander toch niet verstaan hebben.
Stroomen wit licht vielen op hen, en in dat kortstondige schijnsel verschenen en verdwenen plotseling nu eens de kalme houding van den majoor, dan weder het nieuwsgierige gelaat van Paganel of de krachtige trekken van Glenarvan, soms ook het ontstelde gezigt van Robert of het onbezorgde voorkomen der matrozen, naarmate dat spookachtige licht hen bescheen.
Intusschen bleef het nog altijd droog en stil.
Maar weldra werden de sluizen des hemels geopend en loodregte strepen als de draden van een wever op den zwarten grond des hemels gespannen.
Die groote regendruppels spatten, wanneer zij de oppervlakte des meers raakten, in duizenden vonken op, die het bliksemvuur verlichtte.
Kondigde die regen het einde van het onweer aan?
Zouden Glenarvan en zijn makkers vrij komen met eenige krachtig toegediende stortbaden?
Neen.
In het hevigst van die worsteling van het vuur des hemels, verscheen plotseling aan het uiteinde van dien liggenden hoofdtak een vuurbol, zoo groot als een vuist en door zwarten rook omgeven.
Na eenige seconden achtereen rondgedraaid te hebben, sprong die bol als een bom met zulk een geraas, dat het hoorbaar was in het midden van het algemeene tumult.
Zwaveldamp vervulde den dampkring.
Er ontstond een oogenblik stilte, en men kon de stem van Tom Austin hooren, die riep:
"De boom staat in brand!"
Tom Austin vergiste zich niet.
In een oogenblik liep de vlam, alsof zij zich aan een ontzaggelijk groot vuurwerk had medegedeeld, langs den geheelen westkant van den boom; het doode hout, de nesten van gedroogd gras, en eindelijk het sponsachtige spint verschaften rijkelijk voedsel aan haar verslindende kracht.
De wind stak nu op en blies dien brand aan.
Zij moesten vlugten.
Sprakeloos, ontsteld, verschrikt, klauterende, glijdende, zich op takken wagende, die onder hunne zwaarte bogen, vlugtten Glenarvan en de zijnen in alle haast naar het oostelijk gedeelte van den boom, dat de vlam tot nog toe gespaard had.
Intusschen verschrompelden, kraakten en kronkelden de takken in het vuur als levend verbrande slangen; hun witgloeijende overblijfselen vielen in het water en dreven, een rooden gloed verspreidende, met den stroom mede.
Nu eens verhieven zich de vlammen tot een ontzettende hoogte en verdwenen zij in den brand van den dampkring; door den losgebroken orkaan nedergeslagen, wikkelden zij zich dan weder om den boom, gelijk het kleed van Nessus.
Glenarvan, Robert, de majoor, Paganel, de matrozen, allen waren verstijfd van schrik; de digte rook deed hen stikken; een onuitstaanbare hitte verschroeide hen, reeds naderde de brand dat gedeelte van den boom, waar zij zich bevonden; niets kon hem stuiten noch blusschen, en zij zagen zich onherroepelijk veroordeeld tot de doodstraf van die slagtoffers, die in de gloeijende holte eener hindoesche godheid zijn opgesloten.
Eindelijk was de toestand niet houdbaar meer, en moesten zij van twee dooden den minst pijnlijken kiezen.
"Te water!" riep Glenarvan.
Reeds was Wilson, dien de vlammen bereikten, in het meer gesprongen, toen men hem in den doodelijksten angst hoorde roepen:
"Help! help!"
Austin sprong hem na en hielp hem weder op den top van den stam.
"Wat is er gebeurd?"
"De kaaimans! de kaaimans!" antwoordde Wilson.
En werkelijk bleek de voet des booms omringd te zijn door de vreeselijkste dieren van de orde der hagedissen.
Hun schubben vonkelden in de breede lichtstrepen, die de brand wierp, hun regtopstaande afgeplatte staart, hun kop gelijk aan het ijzer eener lans, hun uitpuilende oogen, hun tot achter de ooren gespleten kaken, al die kenmerken bewezen Paganel met wie hij te doen had.
Hij herkende de wreede alligators, die in Amerika gevonden en in de spaansche bezittingen kaaimans genoemd worden.
Er waren er wel tien bij elkaar; zij sloegen met hun vreeselijken staart op het water en tastten den boom aan met de lange tanden hunner onderkaak.
Op dit gezigt gevoelden de ongelukkigen, dat zij verloren waren.
Een verschrikkelijke dood wachtte hen, onverschillig of zij in de vlammen of door de tanden der kaaimans omkwamen.
De majoor zelfs zeide op een bedaarden toon:
"Dat zou wel het einde van het einde kunnen zijn."
Er zijn omstandigheden, waarin de mensch buiten magte is om te worstelen, en waarin de losgelaten elementen alleen door andere elementen kunnen bestreden worden.
Met een verwilderde blik staarde Glenarvan op het vuur en het water, die zich tegen hem verbonden hadden, en wist niet meer welke hulp hij van den hemel zou afsmeeken.
De storm was nu aan het afnemen; maar hij had in den dampkring een aanzienlijke hoeveelheid dampen ontwikkeld, waaraan de electrische verschijnselen een buitengewone kracht zouden mededeelen.
In het zuiden vormde zich allens een ontzaggelijke hoos, een kegel van dampen, met de punt naar beneden en de basis naar boven, die het kokende water met de onweerswolken verbond.
Dit luchtverschijnsel naderde weldra, met duizelingwekkende snelheid ronddraaiende, het trok in zijn middelpunt een waterzuil op, die het meer moest afstaan, terwijl het door de kracht van zijn draaijende beweging al de luchtstroomen uit den omtrek tot zich trok.
Binnen weinige oogenblikken stortte de reusachtige hoos zich op den boom en kronkelde zich er om heen.
De boom werd tot in zijn wortels geschokt.
Glenarvan meende, dat de kaaimans hem met hun stevige kaken aangrepen en uit den grond haalden.
Hij en zijn makkers hielden elkander stijf vast; zij voelden dat de sterke boom bezweek en omviel; zijn brandende takken stortten met een vreeselijk gesis in het onstuimige water.
Dat alles was het werk van een seconde.
De hoos was reeds voorbij en ging elders haar verwoestende kracht uitoefenen, terwijl zij het meer op haar doortogt scheen leeg te pompen.
De boom, die nu op het water rustte, dreef weg onder de vereenigde pogingen van wind en stroom.
De kaaimans waren gevlugt op één na, die op de omgekeerde wortels kroop en met opgesperde kaken naderde; maar Mulrady brak een half verkoolden tak af en gaf er het dier zulk een zwaren slag mede, dat hij zijn lendenen verbrijzelde.
Zoo onzacht bejegend dook de kaaiman onder in de kolken van den stroom, dien hij nog met verbazende kracht met zijn geduchten staart beukte.
Van die vraatzuchtige hagedissen bevrijd, haastten Glenarvan en zijn makkers zich om de takken te bereiken, die te loefwaarts van den brand lagen, terwijl de boom, wiens vlammen door den storm aangeblazen wel witgloeijende zeilen geleken, in de schaduw van den nacht als een aangestoken brander voortdreef.
XXVI.
De Atlantische Oceaan.
Twee uren lang dreef de boom op het onmetelijke meer zonder land te bereiken.
De vlammen, die aan hem knaagden, waren langzamerhand uitgegaan.
Het dreigendste gevaar op dien verschrikkelijken overtogt was geweken.
De majoor vergenoegde zich met te zeggen, dat het niet te verwonderen zou zijn, indien zij gered werden.
De stroom had zijn eerste rigting behouden en liep nog altijd van het zuidwesten naar het noordoosten.
De duisternis, die naauwelijks hier en daar door een enkelen bliksemstraal verlicht werd, was weder even ondoordringbaar geworden, en te vergeefs zocht Paganel naar herkenningspunten aan den gezigteinder.
Het onweder was zoo goed als voorbij. De groote regendroppels werden vervangen door ligt zeestof, dat de wind opjoeg, en de dikke wolken, van haar vocht beroofd, verdeelden zich in de bovenlucht.
De boom dreef snel voort met den onstuimigen stroom; hij gleed met verbazende vaart verder, alsof onder zijn schors een sterk voortbewegend werktuig verborgen ware.
Er was niets waaruit men kon opmaken, hoelang die vaart wel zou duren.
Tegen drie ure in den morgen echter merkte de majoor op, dat zijn wortels soms langs den grond schuurden.
Met behulp van een langen afgebroken tak peilde Tom Austin hoogst zorgvuldig en bevond, dat de bodem langzaam rees.
Werkelijk had er twintig minuten later een schok plaats, zoodat de boom op eens onbewegelijk bleef liggen.
"Land! land!" riep Paganel met donderende stem.
Het uiteinde der verkoolde toppen had gestooten tegen een verhevenheid van den grond.
Geen zeevaarder was ooit blijder, dat hij aan den grond mogt raken.
De klip was hier de haven.
Reeds hieven Robert en Wilson, nu zij land onder zich voelden, een vreugdekreet aan, toen zij een welbekend fluitje vernamen.
De galop van een paard klonk over de vlakte, en weldra verhief zich de lange gestalte van den Indiaan in de schaduw.
"Thalcave!" riep Robert.
"Thalcave!" herhaalden al zijn makkers.
"Vrienden!" zeide de Patagoniër, die de reizigers had afgewacht ter plaatse, waar de stroom hen moest brengen, daar hij zelf op die plek was aangespoeld.
Tevens nam hij Robert Grant in zijn armen, zonder te vermoeden, dat Paganel zich aan hem vastklemde, en drukte hem aan zijn hart.
Glenarvan, de majoor en de zeelieden, verheugd hun getrouwen gids weder te zien, drukten hem weldra met hartelijkheid de hand.
Vervolgens geleidde de Patagoniër hen onder het afdak eener verlatene vetweiderij.
Daar vlamde een goed vuur aan den haard, dat hen verwarmde, en braadden sappige repen wildbraad, waarvan zij geen kruimeltje overlieten.
En toen zij genoegzaam bekomen waren om na te denken, kon niemand hunner gelooven, dat hij aan dat verschrikkelijke gevaar was ontkomen, aan het water, het vuur en de vreeselijke kaaimans der argentijnsche rivieren.
Met weinige woorden vertelde Thalcave zijn geschiedenis aan Paganel, en stelde hij al de eer van hem gered te hebben op rekening van zijn moedig paard.
Paganel trachtte hem nu de nieuwe uitlegging van het document aan het verstand te brengen en welke verwachtingen zij daarop meenden te mogen bouwen.
Begreep de Indiaan de schrandere onderstellingen van den geleerde wel? Men mag het betwijfelen; maar hij zag, dat zijn vrienden vol vertrouwen waren, en dat was alles, wat hij verlangde.
Men zal wel willen gelooven, dat die onverschrokken reizigers na hun rustdag op den boom zich niet lieten bidden om weder op weg te gaan.
Des morgens ten acht ure waren zij gereed om te vertrekken.
Men was te ver zuidwaarts van de vetweiderijen en zouterijen af om zich middelen van vervoer te verschaffen. Het was dus volstrekt noodig om te voet te gaan.
De geheele weg was dan ook maar veertig mijlen lang, en Thaouka zou niet weigeren om van tijd tot tijd een vermoeiden voetganger, zoo noodig zelfs twee te dragen.
In zes en veertig uren kon men de kust van den Atlantischen Oceaan bereiken.
Toen het tijd was, verlieten de gids en zijn makkers het nog met water bedekte onmetelijke laagland en gingen zij op weg over hooger gelegene vlakten.
Het argentijnsche gebied leverde weder zijn eentoonig voorkomen op; eenig houtgewas, door europeesche handen geplant, stak hier en daar boven het gras uit, maar het was toch even schaarsch als in den omtrek van het Tandil- en het Tapalquem-gebergte; de inlandsche boomen wagen het alleen om aan den zoom der lange grasvlakten en in de nabijheid van kaap Corrientes te groeijen.
Zij legden dien dag een heel eind af.
Vijftien mijlen van den Oceaan af, deed zijn nabijheid zich des anderen daags reeds gevoelen. De "virazon," een zonderlinge wind, die regelmatig na den middag en na middernacht waait, bragt het gras in eene golvende beweging.
Op den schralen bodem verhieven zich dunne bosschen, kleine boomachtige mimosa-planten, acacia-struiken en bosjes "curra-mabol." Eenige plassen met zout water spiegelden als stokken glas, en bemoeijelijkten den togt, daar men ze moest omtrekken.
Zij verhaastten hun schreden om nog dienzelfden dag het meer Salado op de kust des Oceaans te bereiken, waardoor de reizigers natuurlijk vrij vermoeid waren, toen zij des avonds ten acht ure de twintig vademen hooge zandduinen bemerkten, die den schuimenden kant der zee begrenzen.
Weldra klonk het aanhoudend geraas van het wassende water hun in de ooren.
"Ja, de Oceaan!" herhaalde Thalcave. En met opmerkelijke gezwindheid beklommen de wandelaars, die schijnbaar geheel krachteloos waren, de duinen.
Te vergeefs trachtten hunne blikken door de digte duisternis heen te boren. Zij zochten de _Duncan_, maar bespeurden haar niet.
"En toch is zij er," riep Glenarvan, "zij laveert met kleine gangen om ons te wachten!"
"Morgen zullen wij haar wel zien," antwoordde Mac Nabbs.
Tom Austin praaide het onzigtbare jagt op de gis af, maar kreeg geen antwoord. De wind was dan ook zeer sterk en de zee stond vrij hol; de westewind joeg de wolken voort, en de schuimende kuif der golven vloog als fijn stof over de duinen.
Al was dus de _Duncan_ op de afgesprokene plaats, dan kon de matroos in den mast toch evenmin hooren als gehoord worden. De kust leverde geen schuilplaats op.
Zij bestond uit lange zandbanken, die ver in zee liepen, en welker nadering gevaarlijker is dan die van de blinde klippen. De banken veroorzaken namelijk een zware branding; de zee is er zeer hol en de schepen, die door stormweer op die zandige gronden stranden, zijn onherstelbaar verloren.
Met zijn gewone voorzigtigheid moest John Mangles er zoover mogelijk van afhouden. Zoo dacht Tom Austin er althans over; ook verklaarde hij, dat de _Duncan_ minstens vijf mijlen ver van de kust moest blijven.
Dit gezegd hebbende, sloeg bij een soort van legerplaats achter de duinen op; de laatste voorraad diende voor den laatsten maaltijd op deze reis; daarna groeven allen in navolging van den majoor een soort van bed in een vrij gemakkelijke holte, en de ontzaggelijke deken van zand tot aan de kin ophalende, vielen zij in een diepen slaap. Glenarvan alleen waakte.
Er woei bij voortduring een stevige koelte, en de Oceaan ondervond nog de nawerking van den laatsten storm. Zijn altijd ontroerde baren braken met donderend geraas op de banken.
Glenarvan kon maar niet gelooven, dat de _Duncan_ zoo digt bij was.
En toch kon hij ook niet aannemen, dat zij niet op de afgesprokene plaats zou zijn. Glenarvan had den 14den October de baai van Talcabuano verlaten en was den 12den November aan de kust van den Atlantischen Oceaan gekomen.
In dien tijd van dertig dagen nu, dien zij noodig hadden gehad om Chili, de Cordillera, de pampa's en de argentijnsche vlakte door te reizen, had de _Duncan_ ruimschoots gelegenheid gehad om kaap Hoorn om te zeilen en de tegenoverliggende kust te bereiken.
Voor zulk een goed zeiler bestond geen oponthoud; de storm was zeker geweldig geweest en had zwaar gewoed op de ontzaggelijke kampplaats, den Atlantischen Oceaan; maar het jagt was een goed schip en de kapitein een goed zeeman.
Hij moest er wezen, bij gevolg was hij er.
Wanneer hart en rede elkander bestrijden, is deze zelden de sterkste. De heer van Malcolm-Castle tastte in die duisternis allen, die hij liefhad, zijn lieve Helena, Mary Grant, de geheele bemanning zijner _Duncan_.
Hij dwaalde langs den eenzamen oever, dien de golven met hun lichtgevende loovertjes bedekten. Hij zag toe, hij luisterde, hij meende zelfs van tijd tot tijd een flaauw schijnsel op zee waar te nemen.
"Ik bedrieg mij niet," zeide hij bij zichzelven; "ik heb het licht van een schip gezien! het licht van de _Duncan_.
Ach! konden mijn blikken maar door die digte duisternis heenboren!"
Daar rees een gedachte bij hem op. Paganel beweerde, dat hij nachtziende was, Paganel kon des nachts zien.
Hij ging Paganel wekken. De geleerde sliep als een mol in zijn gat, toen een sterke arm hem onder zijn deken van zand weghaalde.
"Wie daar?" riep hij.
"Ik, Paganel!"
"Wie is dat, ik?"
"Glenarvan.
Kom, ik heb uwe oogen noodig."
"Mijne oogen?" antwoordde Paganel, ze sterk wrijvende.
"Ja, uwe oogen, om onze _Duncan_ in die duisternis te onderscheiden.
Kom! ga mede!"
"De duivel hale het nachtzien!" zeide Paganel, die echter innerlijk verheugd was, dat hij Glenarvan van dienst kon zijn.
En opstaande, zich uitrekkende en geeuwende, als iemand die wakker wordt, volgde hij zijn vriend naar het strand.
Glenarvan verzocht hem om den duisteren gezigteinder der zee te onderzoeken.
Eenige minuten lang zag Paganel met de grootste oplettendheid rond, maar zonder iets te ontdekken.
"Hoe is het! bemerkt gij niets?" vroeg Glenarvan.
"Niets! een kat zelfs zou geen twee schreden voor zich uit kunnen zien."
"Zoek een rood licht of een groen licht, dat is te zeggen, een bakboordslicht of een stuurboordslicht."
"Ik zie noch een groen noch een rood licht! Alles is zwart!" antwoordde Paganel, wiens oogen zich onwillekeurig sloten.
Een half uur lang volgde hij werktuigelijk zijn ongeduldigen vriend, nu eens het hoofd op de borst latende zakken, en het dan weder plotseling oprigtende.
Hij antwoordde niet, hij sprak niet meer. Hij slingerde heen en weder als een beschonkene.
Glenarvan zag Paganel aan. Paganel sliep loopende.
Glenarvan greep hem nu bij den arm en bragt hem, zonder hem wakker te maken, naar zijn gat terug, waar hij hem behoorlijk instopte.
Bij het krieken van den dag vlogen allen overeind op het geroep van: "De _Duncan_! de _Duncan_!"
"Hoera! hoera!" riepen de medgezellen van Glenarvan, terwijl zij naar den oever snelden.
Werkelijk lag het jagt, vijf mijlen ver in zee, met gereefde zeilen onder halven stoom; zijn rook vermengde zich met de ochtendnevels.
De zee was zeer onstuimig, en een schip van dien inhoud kon niet zonder gevaar den voet der banken naderen.
Met den verrekijker van Paganel gewapend, bespiedde Glenarvan de bewegingen der _Duncan_.
John Mangles had zeker zijn passagiers niet gezien; althans hij manoeuvreerde niet en bleef met bakboordshalzen zeilen onder digtgereefd marszeil.
Maar thans loste Thalcave, na zijn karabijn goed aangezet te hebben, zijn wapen in de rigting van het jagt.
Men luisterde.
Men zag vooral uit.
Driemaal wekten de losbrandingen der karabijn de echo's der duinen op.
Eindelijk steeg er een witte rook van het jagt op.
"Zij hebben ons gezien!" riep Glenarvan.
"Het is het kanon van de _Duncan_!"
En eenige seconden later hoorde men op den oever flaauwtjes het doffe geluid eener losbranding.
Terstond veranderde de _Duncan_ haar marszeil, stookte haar vuren aan, en maakte de noodige bewegingen om zoo digt mogelijk aan de kust te komen.
Met behulp van den kijker zag men spoedig een boot van het schip afsteken.
"Lady Helena zal niet kunnen komen," zeide Tom Austin, "de zee is te onstuimig!"
"John Mangles evenmin," antwoordde Mac Nabbs, "hij kan zijn schip niet verlaten."
"Zuster! lieve zuster!" riep Robert, zijn armen naar het jagt uitstekende, dat geducht slingerde.
"O! hoe verlang ik aan boord te zijn!" riep Glenarvan.
"Geduld, Edward!
Gij zult er binnen twee uren zijn," antwoordde de majoor.
Twee uren!
De sloep, met zes roeijers bemand, kon inderdaad niet in korter tijd de heen- en terugreis volbrengen.
Nu begaf Glenarvan zich naar Thalcave, die met over elkander geslagen armen, naast Thaouka staande, rustig de golvende oppervlakte der zee gadesloeg.
Glenarvan vatte zijn hand en zeide, hem het jagt wijzende: "Kom!"
De Indiaan schudde zachtjes het hoofd.
"Kom, mijn vriend!" hernam Glenarvan.
"Neen!" antwoordde Thalcave zachtjes.
"Hier is Thaouka, en dààr zijn de pampa's!" voegde hij er met een hartstogtelijk gebaar bij, als wilde hij de onmetelijke vlakte omhelzen.
Glenarvan begreep wel, dat de Indiaan nooit het land zou willen verlaten, waar het gebeente zijner vaderen rustte.
Hij kende de vrome gehechtheid van die kinderen der woestijn aan hun geboorteland.
Hij drukte dus Thalcave de hand en drong er niet verder op aan. Hij hield ook evenmin aan, toen de Indiaan, op zijne eigenaardige wijze glimlagchende, alle belooning voor zijn diensten van de hand wees met de woorden:
"Uit vriendschap!"
Glenarvan kon hem van aandoening niet antwoorden.
Hij zou toch zoo gaarne den braven Indiaan iets achterlaten, dat hem aan zijn vrienden uit Europa kon doen denken.
Maar wat was hem overgebleven?
Zijn paarden, zijn wapenen, alles had hij verloren bij die noodlottige overstrooming.
Zijn vrienden waren niet rijker dan hij.
Hij wist dus niet, hoe hij de belangeloosheid van den braven gids zou vergelden, toen hem iets te binnen schoot.
Hij haalde uit zijn brieventasch een kostbaar medaillon met een bewonderenswaardig portret, een kunststuk van Lawrence, en bood het den Indiaan aan.
"Mijn vrouw!" zeide hij.
Thalcave beschouwde met aandoening het portret en zeide niets anders dan:
"Schoon en goed!"
Vervolgens gingen Robert, Paganel, de majoor, Tom Austin en de beide matrozen een roerend afscheid van den Patagoniër nemen.
Die brave lieden waren zeer aangedaan, nu zij dien onverschrokken en verknochten vriend moesten verlaten.
Thalcave drukte hen allen aan zijn breede borst.
Paganel drong hem eene kaart van Zuid-Amerika en der beide Oceanen op, die de Indiaan dikwijls met belangstelling had beschouwd.
Het was het kostbaarste, dat de geleerde bezat.
Robert had slechts liefkozingen uit te deelen; hij spaarde ze niet voor zijn redder, en Thaouka werd bij die uitdeeling niet over het hoofd gezien.
In dit oogenblik naderde de sloep van de _Duncan_; zij gleed in een naauw vaarwater tusschen de banken door en zette het weldra op het strand.
"Mijn vrouw?" vroeg Glenarvan.
"Mijn zuster?" riep Robert.
"Lady Helena en miss Grant wachten u aan boord," antwoordde de stuurman der sloep.
"Maar wij moeten vertrekken, Uwe Edelheid! wij hebben geen oogenblik te verliezen, want de ebbe begint reeds."
Allen omhelsden nog eens den Indiaan.
Thalcave vergezelde zijn vrienden tot aan de sloep, die weder vlot werd gemaakt.
Toen Robert haar zou bestijgen, nam de Indiaan hem in zijn armen en zag hem liefderijk aan.
"En nu, ga!" zeide hij, "gij zijt een man!"
"Vaarwel, mijn vriend! vaarwel!" riep Glenarvan nog eens.
"Zullen wij elkander nimmer wederzien?" vroeg Paganel.
"Wie weet?" antwoordde Thalcave zijn hand hemelwaarts rigtende.
Dit waren de laatste woorden van den Indiaan, die in den wind vervlogen.
Men stak van wal.
De boot werd door het vallende water medegesleept.
Nog lang was Thalcave, die roerloos staan bleef, door het schuim der baren heen zigtbaar; vervolgens kromp zijn lange gestalte ineen, en eindelijk verdween hij uit de oogen zijner vrienden van éénen dag.
Een uur later sprong Robert het eerst aan boord van de _Duncan_ en viel hij Mary Grant om den hals, terwijl de bemanning van het jagt de lucht met haar vrolijk hoera vervulde.
Zoo was de togt door Zuid-Amerika afgeloopen.
Bergen noch rivieren hadden de reizigers van hun weg kunnen afbrengen, en hadden zij al niet te kampen gehad met de kwaadwilligheid der menschen,--de losgelaten elementen hadden hun edelmoedige onverschrokkenheid dikwijls op zware proeven gesteld.
TWEEDE DEEL. AUSTRALIË.
I. Terug aan boord.
De eerste oogenblikken waren aan de vreugde van het wederzien gewijd.
Lord Glenarvan wilde niet, dat de vruchtelooze afloop hunner nasporingen de vreugde in het hart zijner vrienden zou verkoelen.
Daarom waren zijn eerste woorden:
"Houdt moed, vrienden! houdt moed!
Kapitein Grant is niet bij ons; maar wij zijn zeker, dat wij hem redden zullen."
Niet minder dan zulk een stellige verzekering was er noodig om de dames aan boord der _Duncan_ met nieuwe hoop te bezielen.
Lady Helena en Mary Grant toch hadden, terwijl het bootje het jagt naderde, al de pijnlijke kwellingen der onzekerheid uitgestaan.
Op de kampanje staande trachtten zij te tellen, hoeveel personen aan boord terugkwamen.
Nu eens wanhoopte het meisje, dan verbeeldde zij zich weer Harry Grant te zien.
Haar hart klopte, zij kon niet spreken, ter naauwernood kon zij op de beenen blijven.
Lady Helena sloot haar in haar armen.
John Mangles stond zwijgende naast haar uit te zien; hoewel als zeeman aan verzien gewoon, kon hij toch den kapitein niet ontdekken.
"Daar is hij! mijn vader komt!" sprak het meisje zachtjes.
Maar naarmate de sloep naderde, werd alle hoop de bodem ingeslagen.
Toen de reizigers nog een honderd vaâm van het schip af waren, hadden niet alleen lady Helena en John Mangles, maar ook Mary zelve, die in tranen zwom, alle hoop opgegeven.
Het was hoog tijd, dat lord Glenarvan kwam en zijn vertroostende woorden sprak.
Na de eerste omhelzingen werden lady Helena, Mary Grant en John Mangles van de voornaamste voorvallen op den togt onderrigt; vooraf echter maakte Glenarvan hen bekend met de nieuwe uitlegging, die de schrandere Paganel aan het document had gegeven.
Ook prees hij Robert, op wien Mary met regt trotsch mogt zijn.
Zijn moed, zijn zelfopoffering, de gevaren, die hij getrotseerd had, alles werd door Glenarvan in het helderste licht gesteld, zoodat de knaap niet zou geweten hebben, waar hij zich moest verbergen, als hij niet een schuilplaats had gevonden in de armen zijner zuster.
"Gij behoeft niet verlegen te zijn, Robert!" zeide John Mangles, "gij hebt u als een waardig zoon van kapitein Grant gedragen!" Hij omarmde den broeder van Mary, en drukte een kus op diens wangen, die nog vochtig waren van de tranen van het meisje.
Slechts ter loops maken wij hier melding van het onthaal, dat den majoor en den aardrijkskundige ten deel viel, en van de eervolle vermelding, die van den edelmoedigen Thalcave werd gemaakt.
Het speet lady Helena, dat zij de hand van den wakkeren Indiaan niet kon drukken.
Toen de eerste vreugde wat voorbij was, zocht Mac Nabbs zijne hut op, waar hij zich met vaste en bedaarde hand schoor.
Paganel fladderde van den een naar den ander als een bij, om het sap van loftuitingen en glimlachjes te puren.
Hij wilde de geheele bemanning der _Duncan_ omhelzen, en bewerende, dat lady Helena er evengoed toe behoorde als Mary Grant, begon hij bij dezen om bij Olbinett te eindigen.
De hofmeester meende zooveel beleefdheid niet beter te kunnen vergelden, dan door aan te kondigen, dat het ontbijt gereed stond.
"Het ontbijt!" riep Paganel.
"Ja, mijnheer Paganel!" antwoordde Olbinett.
"Een echt ontbijt, op een echte tafel, met vork en mes en servet?"
"Wel zeker, mijnheer Paganel!"
"En zullen wij geen _charqui_, geen harde eijeren, geen sneden struisvogelvleesch eten?"
"Wel, mijnheer!" antwoordde de hofmeester, eenigzins in zijn eer gekrenkt.
"Ik heb u niet willen beleedigen, mijn vriend!" zeide de geleerde glimlagchend; "maar, ziet ge, in geen maand hebben wij iets anders gehad, en wij nuttigden het, niet op een tafel zittende, maar op den grond liggende of op boomen huizende.
Daarom kwam het ontbijt, dat gij aankondigt, mij voor als een droom, een bedrog, een hersenschim!"
"Laten wij dan het bewijs leveren, dat het wezenlijk bestaat, mijnheer Paganel!" sprak lady Helena, die haar lagchen niet kon bedwingen.
"Mag ik u mijn arm aanbieden?" vroeg de galante aardrijkskundige.
"Heeft Uw Edelheid geen orders te geven aangaande den koers van de _Duncan_?" vroeg John Mangles.
"Na het ontbijt, waarde John! zullen wij gezamenlijk het programma voor onzen nieuwen togt opmaken," antwoordde Glenarvan.
De passagiers van het jagt en de jeugdige kapitein gingen naar de _longroom_.
De machinist kreeg last om stoom op te houden, ten einde op het eerste teeken te vertrekken.
De majoor, die zich geschoren had, en de reizigers namen, na zich wat opgeknapt te hebben, aan tafel plaats.
Men deed eer aan het ontbijt van Olbinett.
Eenstemmig werd het uitmuntend genoemd, zelfs beter dan de kostelijke maaltijden in de Pampa.
Paganel liet zich iederen schotel tweemaal geven, "uit verstrooidheid" zooals hij zeide.
Dit ongelukkige woord deed lady Glenarvan vragen, of de beminnelijke Franschman soms tot zijn gewone zonde vervallen was.
De majoor en lord Glenarvan zagen elkander glimlagchende aan.
Paganel zelf barstte in een schaterend gelach uit, en verpandde "zijn eer" dat hij, hoe lang de reis ook nog duren mogt, niet meer verstrooid zou zijn; daarop gaf hij een zeer aardig verslag van zijn wederwaardigheden en van zijn grondige studiën over het werk van Camoëns. "En toch," voegde hij er ten slotte bij, "is het ongeluk ergens goed voor, en gevoel ik geen spijt over mijn dwaling."
"Hoe zoo, mijn vriend?" vroeg de majoor.
"Omdat ik nu niet alleen spaansch, maar ook portugeesch spreek.
Ik ken nu twee talen in plaats van ééne!"
"Daar had ik zoo waar niet aan gedacht," antwoordde Mac Nabbs.
"Ik maak u wel mijn compliment, Paganel!"
Allen juichten Paganel toe, die daarom het eten niet vergat, hij at en praatte tegelijk.
Vandaar, dat hij een bijzonderheid, die Glenarvan niet ontgaan kon, niet opmerkte: de oplettendheid namelijk van John Mangles voor zijn jeugdige tafelburin Mary Grant.
Een bijna onmerkbare wenk van lady Helena aan haar man deed dezen inzien, dat "er iets gaande" was!
Glenarvan zag de beide jongelieden met vriendelijk welgevallen aan en rigtte het woord tot John Mangles, maar over een heel andere zaak.
"Vertel mij eens, John! hoe is het op uw reis gegaan?"
"Het kon niet beter," antwoordde de kapitein.
"Alleen moet ik Uw Edelheid zeggen, dat wij niet door de straat van Magellaan teruggekeerd zijn.
"Wat!" riep Paganel, "zijt gij kaap Hoorn omgevaren, en dat zonder mij?"
"Hang u op!" zeide de majoor.
"Eigenbelangzoeker! wilt gij van mij erven, dat gij mij dien raad geeft?" antwoordde de aardrijkskundige.
"Maar, waarde Paganel!" sprak Glenarvan, "wie de gaaf niet bezit van overal te gelijk te zijn, kan niet de Pampa's doortrekken en te gelijk kaap Hoorn omzeilen."
"Dat neemt niet weg, dat het mij spijt," antwoordde de geleerde.
Maar er werd niet verder over gesproken en men liet het bij dit antwoord.
John Mangles nam nu het woord weer op en verhaalde zijn reis.
Langs de amerikaansche kust varende, had hij op nieuw al de westelijke eilandgroepen onderzocht, maar nergens een spoor van de _Britannia_ gevonden.
Aan kaap Pilares, aan den ingang der straat gekomen, had hij zich om den tegenwind zuidwaarts gewend; de _Duncan_ stevende voorbij de Desolation-eilanden tot zeven en zestig graden zuiderbreedte, zeilde om kaap Hoorn, digt onder Vuurland, en hield het, na de straat van Le Maire doorgevaren te zijn, langs de kust van Patagonië.
Daar werd hij op de hoogte van kaap Corrientes door een vreeselijken storm beloopen, denzelfden, die de reizigers zoo geteisterd had.
Maar het jagt hield zich goed, en sedert drie dagen voer John Mangles wat heen en weer, toen de losbrandingen der karabijnen hem verwittigden, dat de met zooveel ongeduld verwachte reizigers er waren.
Zonder omtrent lady Glenarvan en miss Grant onbillijk te zijn, mogt de kapitein der _Duncan_ haar den lof voor haar zeldzame onverschrokkenheid niet onthouden.
De storm joeg haar geen schrik aan, en betoonden zij eenige vrees, dan was het alleen voor haar vrienden, die toen op de vlakten der argentijnsche republiek ronddoolden.
Hiermede besloot John Mangles zijn verhaal, waarna lord Glenarvan zijn tevredenheid over zijn gedrag betuigde; zich vervolgens tot Mary Grant rigtende, zeide hij: "Lieve miss! ik hoor, dat kapitein John uw uitstekende hoedanigheden prijst, en het doet mij groot genoegen, dat ik daaruit mag opmaken, dat het u niet tegenstaat aan boord van zijn vaartuig!"
"Hoe zou dat anders kunnen wezen!" antwoordde Mary, lady Helena en misschien ook den jongen kapitein aanziende.
"O, mijnheer John! mijn zuster houdt veel van u, en ik ook!" riep Robert.
"Ik mag u ook heel graag lijden, beste jongen!" antwoordde John Mangles, die een beetje van streek geraakte door het gezegde van Robert, dat Mary Grant ook ligt had doen blozen.
Vervolgens het gesprek op een minder gevaarlijk punt brengende, voegde hij er bij: "Nu heb ik u de reis van de _Duncan_ verteld.
Uwe Edelheid zal ons thans zeker wel het een en ander van zijn togt door Amerika en van de daden van onzen jeugdigen held willen mededeelen?"
Niets kon lady Helena en miss Grant aangenamer zijn.
Lord Glenarvan haastte zich dan ook om hun nieuwsgierigheid te bevredigen.
Hij sloeg geen enkel voorval op de geheele reis van den eenen oceaan naar den anderen over.
De Andesketen, de aardbeving, de verdwijning van Robert, diens wegvoering door den condor, het geweerschot van Thalcave, het voorval met de roode wolven, de zelfopoffering van den knaap, sergeant Manuel, de overstrooming, de vlugt op den boom, de bliksem, de brand, de kaaimans, de hoos, de nacht aan de kust van den Atlantischen oceaan, al die vrolijke of ontzettende omstandigheden wekten beurtelings de lachlust en den angst zijner hoorders op.
Voor menig voorval dat hij mededeelde, ontving Robert de liefkozingen zijner zuster en van lady Helena. Nooit werd een knaap zoo innig of door opgewondener vriendinnen omhelsd.
Toen lord Glenarvan zijn verhaal had geëindigd, voegde hij er nog bij: "En nu willen wij aan het tegenwoordige denken, mijne vrienden! wat voorbij is is voorbij, maar de toekomst behoort ons; laten wij tot kapitein Harry Grant terugkeeren."
Het ontbijt was afgeloopen; al de gasten gingen in de hut van lady Glenarvan, schaarden zich om een tafel vol kaarten en teekeningen, en terstond begon het gesprek.
"Lieve Helena," zeide lord Glenarvan, "toen ik aan boord kwam, heb ik u medegedeeld, dat, al kwamen de schipbreukelingen der _Britannia_ niet met ons, wij toch meer dan ooit hopen mogten hen terug te vinden.
Uit onzen togt door Amerika is het ons stellig gebleken, dat het onheil noch op de kusten der Stille Zuidzee, noch op die van den Atlantischen oceaan heeft plaats gehad.
Daaruit volgt natuurlijk, dat de uitlegging aan het document gegeven, alsof Patagonië bedoeld werd, een dwaling is.
Gelukkig heeft onze vriend Paganel, door eene plotselinge ingeving bezield, de dwaling ontdekt.
Hij heeft aangetoond, dat wij een verkeerden weg volgden, en het document zoo uitgelegd, dat er voor ons geen twijfel meer overblijft.
Ik bedoel het fransche document, en ik wil Paganel verzoeken het hier uit te leggen, opdat niemand meer den geringsten twijfel moge koesteren."
De geleerde, zoo tot spreken uitgenoodigd, was terstond gereed; hij hield een overtuigende rede over de woorden _gonie_ en _indi_; het woord Australië leidde hij door een strenge redeneering af van het woord _austral_; hij bewees, dat kapitein Grant, de kust van Peru verlaten hebbende om naar Europa terug te keeren, met een ontredderd schip zeer gemakkelijk door de zuidelijke stroomen van de Stille Zuidzee tot de australiscbe kust kon medegesleept zijn; kortom zijn vernuftige vooronderstellingen, zijn schrandere gissingen verwierven de algemeene goedkeuring, ook van John Mangles, die anders in dit opzigt moeijelijk te overreden was en zich geenszins door zijn verbeeldingskracht liet wegslepen.
Zoodra Paganel met zijn betoog klaar was, beval Glenarvan, dat de _Duncan_ onmiddellijk koers zetten zou naar Australië.
Alvorens de steven naar het oosten gewend werd, verzocht de majoor echter verlof om een enkele opmerking te maken.
"Spreek, Mac Nabbs!" antwoordde Glenarvan.
"Mijn doel," sprak de majoor, "is geenszins om de bewijzen van mijn vriend Paganel te verzwakken, nog minder ze te wederleggen; ik vind ze gegrond, schrander, al onze aandacht waardig, en met het volste regt moeten zij den grondslag onzer aanstaande nasporingen uitmaken.
Maar ik verlang, dat zij nog eens rijpelijk onderzocht worden, opdat hun waarde onbetwistbaar en onbetwist zij."
Niemand begreep, waar de voorzigtige Mac Nabbs heen wilde, en allen hoorden hem met zekeren angst aan.
"Ga voort, majoor!" zeide Paganel. "Ik ben bereid om al uw vragen te beantwoorden."
"Niets gemakkelijker dan dat," antwoordde de majoor.
"Toen wij, nu vijf maanden geleden, de drie documenten in de golf van Clyde onderzochten, kwam hun verklaring ons duidelijk voor.
Geen andere dan de westkust van Patagonië kon het tooneel der schipbreuk zijn.
Geen schijn van twijfel zelfs kwam dienaangaande bij ons op!"
"Die opmerking is zeer juist," meende Glenarvan.
"Later," vervolgde de majoor, "toen Paganel in een vlaag van door God beschikte verstrooidheid bij ons aan boord kwam, werden hem de documenten voorgelegd, en keurde hij zonder voorbehoud onze nasporingen op de amerikaansche kust goed."
"Dat is zoo," antwoordde de aardrijkskundige.
"En toch hebben wij ons vergist," zeide de majoor.
"Wij hebben ons vergist," herhaalde Paganel.
"Maar om zich te vergissen, Mac Nabbs! behoeft men slechts mensch te zijn, terwijl hij, die in zijn dwaling volhardt, een gek is."
"Wacht een beetje, Paganel!" antwoordde de majoor, "word niet boos.
Ik wil niet zeggen, dat wij onze nasporingen in Amerika moeten voortzetten."
"Wat verlangt gij dan?" vroeg Glenarvan.
"Alleen de bekentenis, en anders niet, dat Australië thans even zeker het tooneel van de schipbreuk der _Brittannia_ schijnt te zijn, als Amerika het eerst scheen."
"Dat bekennen wij gaarne," antwoordde Paganel.
"Dat zal ik in mijn oor knoopen," hernam de majoor, "en u tevens aansporen om uw verbeeldingskracht een beetje te wantrouwen ten aanzien van die opeenvolgende en met elkander strijdige gevolgtrekkingen.
Wie weet of na Australië niet een ander land ons dezelfde zekerheid zal aanbrengen, en of het, als die nieuwe nasporingen weder vergeefsch zijn geweest, niet "zeker" zal schijnen, dat zij ergens elders hervat moeten worden."
Glenarvan en Paganel zagen elkander aan.
De opmerkingen van den majoor troffen hen door haar juistheid.
"Ik verlang dus," hervatte Mac Nabbs, "dat er nog een onderzoek zal plaats hebben, voor wij op weg gaan naar Australië. Hier zijn de documenten, daar liggen kaarten.
Laten wij achtereenvolgens al de punten onderzoeken, die de zeven en dertigste breedtegraad snijdt, en zien of wij niet eenig ander land aantreffen, dat het document juist zou aanwijzen."
"Niets is gemakkelijker en spoediger gedaan," antwoordde Paganel, "want gelukkig is er juist geen overvloed van land op deze breedte."
"Laat eens zien," zeide de majoor, een engelsche wereldkaart naar de projectie van Mercator uitspreidende.
De kaart werd voor lady Helena gelegd, en allen plaatsten zich zoo, dat zij het betoog van Paganel konden volgen.
"Zooals ik u reeds vroeger zeide," begon de aardrijkskundige, "gaat de zeven en dertigste breedtegraad over Zuid-Amerika en raakt dan de eilanden van Tristan d'Acunha.
Nu houd ik staande, dat geen enkel woord van het document op deze eilanden betrekking kan hebben."
De documenten werden naauwkeurig onderzocht, en men moest toegeven, dat Paganel gelijk had.
Tristan d'Acunha werd dus met algemeene stemmen verworpen.
"Verder," ging de aardrijkskundige voort.
"Den Atlantischen oceaan verlatende, gaan wij twee graden bezuiden de kaap de Goede Hoop en komen in den Indischen oceaan.
Slechts ééne eilandengroep ontmoeten wij, Amsterdam.
Passen wij hierop hetzelfde onderzoek toe als op Tristan d'Acunha."
Na een naauwlettend onderzoek werden de eilanden Amsterdam op hun beurt ter zijde gesteld.
Geen enkel volledig of afgebroken fransch, engelsch of duitsch woord kon op deze eilandengroep in den Indischen oceaan betrekking hebben.
"Nu komen wij aan Australië," hernam Paganel. "De zeven en dertigste breedtegraad loopt over dit vastland van kaap Bernouilli tot de Twofold-baai.
Gij zult met mij toestemmen, dat het engelsche woord _stra_ en het fransche _austral_ zonder den tekst geweld aan te doen op Australië slaan kunnen.
De zaak is zoo duidelijk, dat ik er niet verder over wil spreken."
Allen stemden in met het gevoelen van Paganel.
Alle gronden van waarschijnlijkheid waren voor die meening.
"Gaan wij verder," zeide de majoor.
"Met genoegen," antwoordde de aardrijkskundige, "de reis is gemakkelijk genoeg.
De Twofold-baai verlatende, steken wij den zeearm over, die zich ten oosten van Australië bevindt en treffen Nieuw-Zeeland aan.
Vooraf echter herinner ik u, dat het woord _contin_ van het fransche document onmogelijk iets anders kan beteekenen dan een "continent" (vast land).
Derhalve kan kapitein Grant geen schuilplaats op Nieuw-Zeeland gevonden hebben, dat maar een eiland is.
Hoe het ook zij, onderzoekt, vergelijkt, zet de woorden om, en ziet of zij ook maar in de verte op dit laatste gewest betrekking kunnen hebben."
"Volstrekt niet," antwoordde John Mangles, die de documenten en de kaart aan een naauwkeurig onderzoek onderwierp.
"Neen," zeiden al de toehoorders van Paganel en de majoor zelf ook, "neen, Nieuw-Zeeland kan niet bedoeld zijn."
"Op de ontzaggelijke ruimte, die dit groote eiland van de amerikaansche kust scheidt," hervatte de aardrijkskundige, "snijdt de zeven en dertigste breedtegraad slechts een woest en onbewoond eilandje."
"Dat heet?..." vroeg de majoor.
"Zie maar op de kaart.
Het is Maria-Theresa, een naam, waarvan ik niet het geringste spoor in de drie documenten vind."
"Geen enkel," bevestigde Glenarvan.
"Nu laat ik het aan u over, mijne vrienden! om te beslissen of niet alle waarschijnlijkheden, om niet te zeggen de zekerheid voor het australisch vastland pleit?"
"Ja! ja!" riepen al de passagiers en de kapitein der _Duncan_ tegelijk.
"Hebt gij genoeg levensmiddelen en kolen, John?" vroeg nu Glenarvan.
"Ja, Uwe Edelheid! ik heb mij te Talcahuano goed voorzien, en aan de Kaapstad zullen wij gemakkelijk genoeg kolen kunnen innemen."
"Geef dan den koers...."
"Nog ééne opmerking," zeide de majoor zijn vriend in de rede vallende.
"En die is, Mac Nabbs?"
"Hoeveel kans van welslagen Australië ons ook aanbiedt, zou het toch mijns bedunkens goed zijn een dag of twee bij de eilanden Tristan d' Acunha en Amsterdam aan te leggen.
Zij liggen op onzen weg en zullen ons niet van den koers afbrengen.
Dan zullen wij weten, of de _Britannia_ er niet eenig spoor van haar schipbreuk heeft achtergelaten."
"Wat is die ongeloovige majoor toch vasthoudend!" riep Paganel.
"Ik ben er volstrekt niet op gesteld om terug te keeren, wanneer Australië soms de verwachting, die wij er van koesteren, niet vervullen mogt."
"Die voorzorg is dunkt mij niet kwaad," sprak Glenarvan.
"En ik zal u niet afraden om ze te nemen," antwoordde Paganel.
"Integendeel."
"Wend dan den steven naar Tristan d'Acunha, John!" zeide Glenarvan.
"Terstond, Uwe Edelheid!" gaf de kapitein ten antwoord, en hij ging naar het dek, terwijl Robert en Mary Grant lord Glenarvan hun levendigen dank betuigden.
Weldra verliet de _Duncan_ de amerikaansche kust en zich oostwaarts rigtende kliefde haar steven snel de baren van den Atlantischen oceaan.
II.
Tristan d'Acunha.
Indien het jagt de evennachtslijn had gevolgd, zouden de honderd zes en negentig graden, die Australië van Amerika of liever kaap Bernouilli van kaap Corrientes scheiden, gelijk geweest zijn aan elf duizend zeven honderd zestig geographische mijlen.
Maar op den zeven en dertigsten breedtegraad komen die honderd zes en negentig graden, ten gevolge van de gedaante des aardbols, overeen met slechts negen duizend vier honderd tachtig zulke mijlen.
Van de amerikaansche kust tot Tristan d'Acunha rekent men twee duizend één honderd mijlen, een afstand, dien John Mangles in tien dagen hoopte af te leggen, indien de oostewinden de vaart van het jagt niet belemmerden.
Hij had alle reden tot tevredenheid, want tegen den avond bedaarde de wind merkbaar, en nu kon de _Duncan_ op een stille zee al haar uitmuntende hoedanigheden aan den dag leggen.
Dienzelfden dag hadden de passagiers hunne scheepsgewoonten weder aangenomen.
Men zou niet gezegd hebben, dat zij in geen maand aan boord waren geweest.
Na het water van de Stille Zuidzee strekte zich dat van den Atlantischen oceaan voor hun gezigt uit, en met slechts geringe wijzigingen gelijken alle golven elkaar.
Na hen zoo vreeselijk op de proef te hebben gesteld, vereenigden zich thans de elementen om hen te begunstigen.
De oceaan was rustig, de wind in den goeden hoek, en al de kracht der zeilen, die de westewinden deden zwellen, kwam de onvermoeibare stoomkracht te hulp, die in den stoomketel was besloten.
Die snelle overtogt had dan ook zonder buitengewone voorvallen of onheilen plaats.
Vol vertrouwen stevende men naar de australische kust.
De waarschijnlijkheid werd tot zekerheid.
Er werd over kapitein Grant gesproken, alsof het jagt hem in een bepaalde haven aan boord ging nemen.
Zijn hut en de kooijen zijner beide reisgenooten werden reeds in gereedheid gebragt.
Mary Grant vond er behagen in ze eigenhandig in orde te brengen en op te schikken.
Olbinett had de zijne afgestaan en deelde nu de hut van zijn vrouw.
Deze hut grensde aan het beruchte N° 6, dat aan boord van de _Scotia_ door Jacques Paganel was besproken.
De geleerde aardrijkskundige kwam er bijna niet uit.
Hij werkte van den vroegen morgen tot den laten avond aan een boek, getiteld: _Verhevene indrukken van een aardrijkskundige in de argentijnsche Pampa_. Met ontroerde stem hoorde men hem zijn sierlijke volzinnen opzeggen, voor hij ze aan de witte bladzijden van zijn aanteekenboekje toevertrouwde, en meer dan eens riep hij, ontrouw aan Clio, de muze der geschiedenis, vol verrukking de goddelijke Calliope aan, die de heldendichters bezielt.
Paganel maakte er ook volstrekt geen geheim van.
Om zijnentwil verlieten Apollo's kuische dochteren gaarne de toppen van den Parnassus of den Helikon.
Lady Helena maakte hem er haar opregt gemeend compliment over.
Ook de majoor wenschte hem geluk met die bezoeken der zanggodinnen.
"Maar wacht u vooral voor verstrooidheid, waarde Paganel!" voegde hij er bij, "en mogt gij bij toeval lust krijgen om australisch te leeren, ga het dan niet bestudeeren in een chineesche spraakkunst!"
Alles ging dus bij uitstek goed aan boord.
Met belangstelling sloegen lord en lady Glenarvan, John Mangles en Mary Grant gade.
Zij vonden geen reden om aanmerkingen te maken, en daar John zelf zweeg, was het ook maar het best om zich onkundig te houden.
"Hoe zal kapitein Grant er over denken?" vroeg Glenarvan eens aan zijn vrouw.
"Hij zal denken, dat John Mary waardig is, lieve Edward! en hij zal niet bedrogen uitkomen."
Intusschen naderde het jagt snel de plaats zijner bestemming.
Vijf dagen, nadat zij kaap Corrientes uit het oog hadden verloren, den 16den November, stak er een fiksche westewind op, hetgeen aan de schepen, die Afrika's zuidspits omvaren, zeer goed te stade komt tegen de regelmatige zuidoostewinden. De _Duncan_ zette alle zeilen bij, en voor haar fokkezeil, haar groote bezaan, haar mars- en bramzeil, haar lij-, steng- en stagzeilen, liep zij verbazend snel met bakboordshalzen.
Naauwelijks drong haar schroef in het water, dat haar steven doorkliefde, en men zou gezegd hebben, dat zij met de snelvarende jagten van de Royal-Thames-Club om den prijs dong.
's Anderendaags was de zee bedekt met een ontzaggelijke menigte zeegras, als ware zij een digt met gras begroeide onmetelijke vijver.
Zij geleek op een krooszee, bedekt met al de overblijfselen van boomen en planten, die uit de omliggende landen komen aandrijven.
Luitenant Maury heeft voornamelijk de aandacht der zeevarenden er op gevestigd.
De _Duncan_ scheen over een onmetelijke weide te drijven, die Paganel teregt met de Pampa's vergeleek, zoodat haar vaart min of meer werd vertraagd.
Vier en twintig uren later liet de uitkijk, bij het krieken van den dag, de kreet: "land!" hooren.
"In welke rigting?" vroeg Tom Austin, die de wacht had.
"Onder den wind van ons," antwoordde de matroos.
Op dit geroep, dat altijd eenige aandoening veroorzaakt, stroomden allen naar het dek van het jagt.
Weldra kwam er een verrekijker uit de kampanje, onmiddellijk gevolgd door Jacques Paganel.
De geleerde bragt zijn instrument in de aangewezen rigting, maar zag niets, dat op land geleek.
"Kijk in de wolken," voegde John Mangles hem toe.
"Zoo waar," antwoordde Paganel, "dat heeft veel van een nog bijna onzigtbare soort van piek."
"Dat is Tristan d'Acunha," hernam John Mangles.
"Dan moeten wij, als ik mij wel herinner, er tachtig mijlen van af zijn," gaf de geleerde ten antwoord, "want de zeven duizend voet hooge piek van Tristan is op dien afstand zigtbaar."
"Dat is ook zoo," antwoordde kapitein John.
Eenige uren later was de groep zeer hooge en zeer steile bergen duidelijk aan den gezigteinder waar te nemen.
De kegelvormige top van Tristan stak zwart af bij den schitterenden grond des hemels, dien de stralen der opgaande zon met allerlei kleuren tooiden.
Weldra maakte het voornaamste eiland zich los van de rotsmassa, als de top van een naar het noordoosten hellenden driehoek.
Tristan d'Acunha ligt op 37°8' zuiderbreedte en 10°44' westerlengte van Greenwich. Achttien mijlen ten zuidwesten ligt het Ontoegankelijke, en tien mijlen ten zuidoosten het Nachtegaals-eiland, die deze kleine eenzame groep in dit gedeelte van den Atlantischen oceaan vormen.
Tegen den middag peilde men de twee voornaamste landteekens, die den zeelieden tot herkenningspunten dienen, namelijk op een hoek van het Ontoegankelijke eiland een rots, die zeer juist op een schip onder zeil gelijkt en aan de noordpunt van het Nachtgaals-eiland twee eilandjes, die wel iets hebben van een vervallen fortje.
Tegen drie ure liep de _Duncan_ de Falmouth-baai op Tristan d'Acunha binnen, welke door de Bijstandspunt tegen de westewinden beschut wordt.
Daar lagen eenige walvischvaarders voor anker, die zich bezig hielden met de vangst van robben en andere zeedieren, waarvan deze kusten tallooze soorten opleveren.
John Mangles zocht een goeden ankergrond; want die opene reeden zijn zeer gevaarlijk wegens de noordweste- en noordewinden, en op deze zelfde plaats was in 1829 de engelsche brik _Julia_ met man en muis vergaan.
De _Duncan_ naderde de kust tot op een halve mijl en ging op een steengrond op twintig vaâm water ten anker.
Dadelijk begaven al de passagiers zich in de groote boot en zetten voet aan land op een fijn en zwart zand, het overschot der verweerde rotsen van het eiland.
De hoofdplaats der geheele groep van Tristan d'Acunha is niets meer dan een dorpje, achterin de baai aan een zeer onstuimige beek gelegen.
Het bestond uit een vijftigtal vrij zindelijke en hoogst regelmatig gebouwde huizen, dat het kenmerk der engelsche bouwkunst schijnt te zijn.
Achter dit onbeduidende plaatsje strekte zich een vlakte van vijftienhonderd bunders uit, begrensd door een ontzaggelijke opeenhooping van lava; de kegelvormige piek verhief zich nog zeven duizend voet hoog boven dit vlak.
Lord Glenarvan werd door een gouverneur ontvangen, die onder de Kaapkolonie staat.
Onmiddellijk deed hij onderzoek naar Harry Grant en de _Britannia_.
Die namen waren geheel onbekend.
De eilanden Tristan d'Acunha liggen niet op den weg der schepen, en worden bijgevolg zelden bezocht.
Sedert de bekende schipbreuk der _Blendon-Hall_, die in 1821 op de rotsen van het Ontoegankelijke eiland stootte, waren er slechts twee schepen bij het voornaamste eiland gestrand, de _Primauguet_ in 1845 en de amerikaansche driemaster _Philadelphia_ in 1857.
De lijst der zeerampen te Acunha bevatte slechts deze drie gevallen.
Glenarvan rekende volstrekt niet op naauwkeuriger inlichtingen en had den gouverneur des eilands alleen ondervraagd om zijn geweten gerust te stellen.
Zelfs liet bij door de sloepen een togt om het eiland doen, dat hoogstens zeventien mijlen omtrek heeft, Londen of Parijs zouden er niet op kunnen staan, al was het nog driemaal grooter.
Gedurende dezen verkenningstogt deden de passagiers der _Duncan_ een wandeling door het dorp en langs de kust.
Tristan d'Acunha telt niet meer dan honderd vijftig inwoners.
Het zijn Engelschen en Amerikanen, gehuwd met negerinnen en hottentotsche vrouwen van de Kaap, echte monsters van leelijkheid.
De kinderen uit die vreemdsoortige huwelijken waren een zeer onaangenaam mengsel van de stugheid der Saxers en de zwarte kleur der Afrikanen.
De reizigers, welke zich gelukkig achtten vasten grond onder hun voeten te hebben, strekten hun wandeling langs den oever uit, waaraan de eenige groote bebouwde vlakte des eilands grenst.
Verderop bestaat de geheele kust uit dorre en steile lavarotsen.
Bij honderden kan men de groote albatrossen en de domme vetganzen daar tellen.
Nadat zij die rotsen, welke haar ontstaan aan het vuur danken, onderzocht hadden, keerden de bezoekers naar de vlakte terug; hier en daar murmelden talrijke stroomende bronnen, door de eeuwige sneeuw van den kegel gevoed; de bodem had een vrolijk voorkomen door de groene struiken, waarop het oog bijna evenveel musschen als bloemen telde; slechts een enkele boom, een soort van kaapschen kruisdoornstruik, wel twintig voet hoog, en de "tusseh", een reusachtig rietgewas met houtachtigen stengel staken boven het groene landschap uit; een veel loten makende doornbeziestruik met stekelig zaad, stevige lomariën met ineengegroeide vezels, eenige zeer langlevende struikvormige planten, ancerinen, wier welriekende uitwasemingen de lucht met heerlijke geuren doortrokken, mosplanten, wilde selderij en varens vormden een wel niet talrijke maar weelderige flora.
Het bleek terstond, dat een eeuwige lente haar weldadigen invloed op dit bevoorregte eiland deed gevoelen.
Paganel beweerde met zijn gewone overdrijving, dat hier het vermaarde Ogygia was, dat Fénélon had bezongen.
Hij stelde lady Glenarvan voor een grot te zoeken en de lieve Calypso na te volgen, en vroeg voor zichzelven geen ander voorregt, dan "een der nimfen te zijn, die haar bedienden."
Zoo keerden de wandelaars, al pratende en bewonderende, tegen het vallen van den avond naar het jagt terug; kudden runderen en schapen weidden in den omtrek van het dorp; de koren- en maïs-akkers en de tuinen met moesgroenten, welke eerst voor veertig jaar ingevoerd waren, spreidden hun natuurschatten tot op de straten der hoofdplaats ten toon.
Juist toen lord Glenarvan aan boord kwam, legden ook de sloepen der _Duncan_ bij het jagt aan.
In weinige uren waren zij het eiland omgevaren. Geen spoor van de _Britannia_ hadden zij op haar togt aangetroffen.
Het eenige nut van die rondreis was dus, dat het eiland Tristan geheel van de lijst der nasporingen geschrapt werd. Bij gevolg kon de _Duncan_ thans die afrikaansche eilandengroep verlaten en haar reis oostwaarts voortzetten.
Zij vertrok echter niet dienzelfden avond, want Glenarvan gaf zijn manschappen verlof om op de tallooze robben jagt te maken, die onder den naam van zeekalven, zeeleeuwen, zeebeeren en zeeolifanten de oevers der Falmouth-baai bezoeken.
Voorheen hielden de walvisschen zich gaarne in den omtrek der eilanden op; maar zooveel walvischvaarders hadden ze vervolgd en geharpoeneerd, dat er maar weinige overgebleven waren.
De vinpootige zoogdieren daarentegen waren er bij heele scharen bijeen.
De matrozen van het jagt besloten dus er 's nachts jagt op te maken en den volgenden dag te besteden met het inzamelen van een goeden voorraad traan.
Daarom werd het vertrek der _Duncan_ twee dagen, tot den 20sten November uitgesteld.
Onder het avondeten deelde Paganel tot groot genoegen zijne hoorders het een en ander betreffende de eilanden Tristan mede.
Zoo vernamen zij, dat die groep in 1506 door den Portugees Tristan d'Acunha, een der reisgenooten van Albuquerque, ontdekt, meer dan een eeuw lang veronachtzaamd bleef.
Niet ten onregte werden zij voor broeinesten van stormen gehouden, en stonden zij in geen beter reuk dan de Bermuda's.
Zij werden dus steeds vermeden, en tenzij de orkanen van den Atlantischen oceaan er een schip heendreven, wierp geen enkel vaartuig er uit eigen beweging het anker.
In 1697 liepen er drie hollandsche Oost-Indie-vaarders binnen, die er de coördinaten van berekenden, terwijl de groote sterrekundige Halley hun berekeningen in 1700 herzag.
Van 1712 tot 1767 maakten eenige fransche zeelieden er kennis mede, vooral La Pérouse, die ze ingevolge zijn lastbrief op zijn beroemde reis van 1785 bezocht.
Die tot nog toe zoo schaars bezochte landen waren nog onbewoond, toen een Amerikaan, Jonathan Lambert, in 1811 het waagde zich er neer te zetten.
Hij landde er met twee makkers in de maand Januarij en begon moedig het werk van kolonist.
De engelsche gouverneur van de kaap de Goede Hoop vernomen hebbende, dat het hun goed ging, bood hun de bescherming van Engeland aan. Jonathan Lambert nam dit aan, en heesch op zijn hut de britsche vlag.
Het scheen, alsof hij zijn volk, bestaande uit een ouden Italiaan en een portugeeschen mulat, rustig zou regeeren, toen hij eens bij een verkenning van de kusten van zijn rijk verdronk of verdronken werd; dat weet men niet regt. Het jaar 1814 kwam.
Napoleon werd op St.
Helena gevangen gezet, en om hem des te beter te bewaken, legde Engeland bezetting op het eiland Ascension en ook op Tristan d'Acunha. Het garnizoen van Tristan bestond uit een compagnie artillerie van de Kaap en een afdeeling Hottentotten.
Het bleef er tot in 1821, toen het na den dood van den gevangene van St. Helena weder naar de Kaap verlegd werd.
"Slechts één Europeaan," voegde Paganel erbij, "een korporaal, een Schot...." "Wat! een Schot!" zeide de majoor, die altijd bijzonder veel belang in zijn landgenooten stelde.
"William Glass genoemd," ging Paganel voort, "bleef op het eiland met zijn vrouw en twee Hottentotten.
Weldra voegden zich twee Engelschen, een matroos en een visscher op de Theems, gewezen dragonder in het argentijnsche leger, bij den Schot, en eindelijk vond in 1821 ook een der schipbreukelingen van de _Blendon-Hall_ met zijn jonge vrouw een schuilplaats op het eiland Tristan.
Zoo telde dus het eiland in 1821 zes mannen en twee vrouwen.
In 1829 bestond de bevolking uit zeven mannen, zes vrouwen en veertien kinderen.
In 1835 bereikte zij het cijfer van veertig en nu is het verdriedubbeld."
"Zoo ontstaan de natiën," zeide Glenarvan.
"Ik voeg er nog bij," hervatte Paganel, "om de geschiedenis van Tristan d'Acunha volledig te verhalen, dat dit eiland in mijn oog met evenveel regt den naam van Robinsons-eiland verdient, als Juan Fernandez.
Want werden er op dit laatste achtereenvolgens twee matrozen achtergelaten, weinig scheelde het of twee geleerden had ditzelfde lot op Tristan d'Acunha getroffen.
In 1793 verdwaalde een mijner landgenooten, de natuurkundige Aubert Dupetit-Thouars, door zijn ijver om planten te verzamelen vervoerd, en vond zijn schip eerst terug, toen de kapitein het anker ligtte.
In 1824 werd een uwer landgenooten, waarde Glenarvan! de bekwame teekenaar August Earle, acht maanden lang op het eiland achtergelaten.
Zijn kapitein, vergetende dat hij aan land was, was onder zeil gegaan naar de Kaap."
"Die mag met regt een verstrooid kapitein heeten," zeide de majoor.
"Hij was zeker van uw famielje, Paganel?" "Als hij het niet was, majoor! verdiende hij het te zijn!"
Het antwoord van den aardrijkskundige maakte een einde aan dit gesprek.
Gedurende den nacht maakten de matrozen van de _Duncan_ een goede jagt: een vijftigtal groote robben werden gedood.
Eenmaal de jagt toegelaten hebbende, kon Glenarvan hun nu het voordeel, dat zij opleverde, niet onthouden.
De volgende dag werd dus besteed om de traan te verzamelen en de huiden dezer winstgevende dieren te bereiden.
Het spreekt van zelf, dat de passagiers van dit oponthoud gebruik maakten tot een nieuw togtje over het eiland.
Glenarvan en de majoor namen hun geweer mede om op het wild van Acunha te jagen.
Op deze wandeling kwam men tot aan den voet van den berg over een grond bezaaid met verweerde overblijfselen van slakken, poreuse en zware lava en andere vulkanische uitwerpselen.
De voet van den berg was omringd door een verwarde menigte waggelende rotsblokken.
Men kon zich onmogelijk vergissen in den aard van den ontzaggelijken kegel, en de engelsche kapitein Carnichaël had goed gezien, toen hij hem voor een uitgebranden vulkaan hield.
De jagers ontdekten eenige wilde zwijnen.
Een werd door een kogel van den majoor doodelijk getroffen.
Glenarvan vergenoegde zich met verscheidene koppels zwarte patrijzen te schieten, waarvan de scheepskok een uitstekenden schotel moest opdisschen.
Een menigte geiten vertoonde zich op het hooge bergvlak.
En de wilde katten, moedige, vermetele en sterke dieren, de schrik der honden, vermenigvuldigden sterk en zouden weldra zeer gevreesde verscheurende dieren worden.
Ten acht ure was een ieder weer aan boord, en des nachts verliet de _Duncan_ het eiland Tristan d'Acunha om het nimmer weder te zien.
III.
Het eiland Amsterdam.
John Mangles was voornemens aan de kaap de Goede Hoop kolen in te nemen.
Daarom moest hij een weinig van den zeven en dertigsten breedtegraad afwijken en twee graden noordelijker gaan.
De _Duncan_ was nu beneden de streek der passaatwinden en stevige westewinden begunstigden haar vaart. Geen volle zes dagen had ze noodig voor de dertien honderd mijlen, die Tristan d'Acunha van Afrika's zuidpunt scheiden.
Den 24sten November, 's namiddags ten drie ure, kreeg men den Tafelberg in het oog, en iets later peilde John den Seinberg, die den ingang der baai aanwijst.
Hij liep ze tegen acht ure binnen, en wierp het anker in de haven der Kaapstad.
Als lid der Maatschappij van aardrijkskunde kon het Paganel niet onbekend zijn, dat het uiteinde van Afrika voor het eerst in 1486 gezien werd door den portugeeschen admiraal Bartholomeus Diaz, en dat het tot 1497 duurde, voor de beroemde Vasco de Gama het omzeilde.
Hoe zou het Paganel onbekend hebben kunnen zijn, daar Camoëns in zijn _Lusiade_ den roem van den grooten zeevaarder bezingt?
Maar hij maakte hierbij een aardige opmerking en wel deze: indien Diaz in 1486, zes jaren voor de eerste reis van Christoffel Columbus, de kaap de Goede Hoop was omgezeild, zou de ontdekking van Amerika welligt wie weet hoe lang verschoven zijn.
De weg om de Kaap toch was de kortste en natuurlijkste om naar Oost-Indië te komen.
En het doel van den grooten genueeschen zeeman, toen hij westwaarts stevende, was immers geen ander dan de reizen naar de Specerijlanden te verkorten!
Derhalve zou, zoodra de Kaap eens was omgezeild, zijn togt doelloos geweest zijn en zou hij hem waarschijnlijk niet ondernomen hebben.
De Kaapstad, achter in de Kaapbaai gelegen, werd in 1652 door den Hollander van Riebeek gesticht.
Zij was de hoofdstad eener belangrijke kolonie, die door de verdragen van 1815 bepaald engelsch werd.
De passagiers van de _Duncan_ maakten van dit oponthoud gebruik om haar te bezoeken.
Zij mogten niet meer dan twaalf uren aan hun wandeling besteden; want kapitein John had maar één dag noodig om nieuwen voorraad in te nemen, en hij wilde den 26sten, 's morgens vroeg, vertrekken.
Meer tijd was er ook niet noodig om de regelmatige ruiten van dat schaakbord, dat Kaapstad heet, te doorkruisen, waarop dertig duizend inwoners, blanken en zwarten, de rol van koningen, koninginnen, paarden, pions, misschien ook van narren spelen.
Zoo drukte zich althans Paganel uit.
Wanneer men het kasteel, dat zich ten zuidoosten van de stad verheft, het gouvernements-huis en tuin, de beurs, het museum en het steenen kruis, dat Bartholomeus Diaz bij gelegenheid van zijn ontdekking plantte, gezien, en een glas Pontai, het eerste gewas der Constantia-wijnen, gedronken heeft, kan men niets beter doen dan vertrekken.
Zoo deden de reizigers dan ook den volgenden dag vroeg.
De _Duncan_ stak in zee onder haar stagfok, haar kluiver, haar voormarszeil en haar marszeil, en eenige uren later stevende zij om die beruchte Stormkaap heen, waaraan de optimistische koning van Portugal, Johan II, zeer verkeerd den naam van Goede Hoop gaf.
Een afstand van twee duizend negen honderd mijlen tusschen de Kaap en het eiland Amsterdam af te leggen was bij een schoone zee en een fiksche koelte het werk van een dag of tien.
Gelukkiger dan de reizigers in de Pampa's, hadden de zeevaarders niet over weer en wind te klagen.
Lucht en water, die op het vastland tegen hen hadden zaamgespannen, sloegen nu de handen ineen om hen voort te drijven.
"O, de zee! de zee!" riep Paganel telkens.
"Zij is bij uitnemendheid het veld, waarop de menschelijke krachten zich kunnen oefenen, en het schip is wel het ware voertuig der beschaving!
Denkt maar na, mijne vrienden! Was de aardbol maar één onmetelijk vastland, dan zouden wij er in de 19de eeuw nog het duizendste gedeelte niet van kennen!
Zie maar wat er in de binnenlanden der groote landstreken voorvalt; in de steppen van Siberië, op de vlakten van Midden-Azië, op de prairiën van Amerika, op de uitgestrekte gronden van Australië, in de bevrozen poolgewesten, --naauwelijks durft de mensch zich er wagen, de stoutste deinst terug, de moedigste bezwijkt!
Verder gaan is onmogelijk.
De middelen van vervoer zijn ontoereikend.
Hitte, ziekten, de wildheid der inboorlingen, ziedaar evenveel onoverkomelijke hinderpalen.
Een woestijn van twintig mijlen is een grooter scheidsmuur tusschen de menschen dan een oceaan van vijf honderd mijlen.
De bewoners van over elkander liggende oevers zijn buren; vreemden, als slechts een woud ze scheidt!
Engeland grenst aan Australië, terwijl Egypte b.v. millioenen uren van St. Petersburg schijnt te liggen!
De zee is thans gemakkelijker te bereizen dan de kleinste Sahara, en aan haar hebben wij het te danken, zooals een amerikaansch geleerde zeer juist gezegd heeft, dat er een algemeene broederband om al de werelddeelen gelegd is."
Paganel sprak met vuur, en de majoor zelfs had op geen enkel woord van dezen lofzang aan den oceaan een aanmerking te maken.
Had men om Harry Grant terug te vinden den zeven en dertigsten breedtegraad over land moeten volgen, dan zou de onderneming niet op touw zijn gezet; maar de zee was er om de moedige zoekers van het eene land naar het andere te brengen, en den 6den December liet ze bij het eerste krieken van den dag een nieuwen berg uit den schoot harer golven oprijzen.
Het was het eiland Amsterdam, op 37°47' breedte en 77°24' lengte, welks hooge kegel bij helder weder vijftig mijlen in het rond zigtbaar is.
Ten acht ure geleek zijn nog onbepaalde gedaante vrij naauwkeurig op Teneriffe.
"En bij gevolg gelijkt het op Tristan d'Acunha," zeide Glenarvan.
"Een zeer juiste gevolgtrekking," antwoordde Paganel, "overeenkomstig dit wis- en aardrijkskundig axioma, dat, wanneer twee eilanden elk aan een derde gelijk zijn, zij ook onderling op elkander gelijken.
Ik voeg hier nog bij, dat het eiland Amsterdam even als Tristan d'Acunha rijk aan robben en Robinsons is en geweest is."
"Zijn er dan overal Robinsons geweest?" vroeg lady Helena.
"Op mijn eer, mevrouw!" antwoordde Paganel, "ik ken weinig eilanden, waar niets van dien aard is voorgevallen, en het toeval had reeds lang te voren den roman van uw onsterfelijken landgenoot, Daniël de Foe, uitgewerkt."
"Mag ik zoo vrij zijn u iets te vragen, mijnheer Paganel?" zeide Mary Grant.
"Zooveel gij wilt, lieve miss! ik beloof u, dat ik er op antwoorden zal."
"Welnu," hernam het meisje, "zou de gedachte van op een onbewoond eiland achtergelaten te worden u veel vrees aanjagen?"
"Mij!" riep Paganel.
"Maak ons maar niet wijs, dat gij niets vuriger wenschen zoudt, mijn vriend!" zeide de majoor.
"Dat beweer ik niet," antwoordde de aardrijkskundige; "maar ik zou het toch niet zoo heel onaangenaam vinden.
Ik zou een nieuw leven aanvangen.
Ik zou jagen, visschen, 's winters in een grot, 's zomers op een boom wonen; ik zou pakhuizen voor mijn oogst aanleggen; met een woord, ik zou mijn eiland koloniseeren."
"Gij alleen?"
"Ik alleen, als het moest.
Maar is men wel ooit alleen in de wereld?
Kan men geen vrienden onder de dieren kiezen, een geitje, een praatzieken papegaai, een aardigen aap temmen?
En zendt het toeval u een medgezel, zooals de getrouwe Vrijdag, wat is er dan meer noodig om gelukkig te zijn?
Twee vrienden op een rots, dat is eerst het ware geluk!
Vooronderstel de majoor en ik...."
"Hartelijk dank!" antwoordde de majoor. "Ik heb geen zin in de rol van een Robinson en ik zou haar heel slecht spelen."
"Mijn waarde heer Paganel," sprak lady Helena, "uw verbeelding sleept u weer mede op het gebied der droomen.
Maar ik geloof, dat er een groot verschil bestaat tusschen den droom en de werkelijkheid.
Gij denkt alleen aan denkbeeldige Robinsons, die voorzigtig op een met beleid gekozen eiland worden geworpen, en die de natuur als bedorven kinderen behandelt; gij beziet de zaken alleen van den schoonsten kant."
"Gelooft gij dan niet, mevrouw! dat men op een onbewoond eiland gelukkig kan zijn?"
"Ik denk het niet.
De mensch is voor de gezelligheid, niet voor de eenzaamheid bestemd.
Afzondering moet noodzakelijk tot wanhoop leiden.
Het is een zaak van tijd.
Welligt zullen in het begin de eischen van het stoffelijke leven, de zorgen voor het levensonderhoud den ongelukkige, die pas uit de golven is gered, afleiding geven, de behoeften van het oogenblik hem de gevaren, die hem in de toekomst wachten, uit het oog doen verliezen!
Maar daarna, als hij zich alleen gevoelt, ver van zijn medemenschen, zonder hoop van ooit zijn land en wie hem dierbaar zijn terug te zien, welke gedachten zullen dan niet bij hem oprijzen, wat zal hij dan niet moeten lijden?
Zijn eilandje is voor hem de geheele wereld. Het geheele menschdom is hij, en wanneer de dood nadert, de dood, die in zulk een verlatenheid zoo vreeselijk is, dan ligt hij daar als de laatste mensch op den laatsten dag der wereld.
Geloof mij, mijnheer Paganel! het is beter die man niet te zijn!"
Paganel gaf zich, niet zonder tegenkanting, gewonnen door de bewijzen van lady Helena, en het gesprek over het voor en tegen van de eenzaamheid werd zoo voortgezet tot het oogenblik, waarop de _Duncan_ een mijl van de kust van het eiland Amsterdam het anker liet vallen.
Deze eenzame groep in den Indischen oceaan bestaat uit twee afzonderlijke eilanden, die omstreeks drie en dertig mijlen van elkander en juist onder den middagcirkel van Voor-Indië liggen; het noordelijke heet Amsterdam of St.
Pieter, het zuidelijke St. Paul; maar wij moeten zeggen, dat aardrijkskundigen en zeevaarders ze vaak verward hebben.
Deze eilanden werden in de maand December van het jaar 1796 door den Hollander Vlaming ontdekt, en vervolgens onderzocht door d'Entrecasteaux, toen hij met de _Espérance_ en de _Recherche_ La Péronse opspoorde.
Van deze reis dagteekent de verwarring der beide eilanden.
De zeevaarder Barrow, Beautemps-Beaupré in den atlas van d'Entrecasteaux, later Horsburg, Pinkeston en andere aardrijkskundigen hebben telkens het eiland St. Pieter voor het eiland St.
Paul beschreven en omgekeerd. In 1859 wachtten de officieren van het oostenrijksche fregat de _Novara_ op hun reis om de wereld zich wel die dwaling te begaan, en ook Paganel was er zeer op gesteld ze te verhelpen.
Het eiland St. Paul, ten zuiden van het eiland Amsterdam gelegen, is slechts een onbewoond eilandje, bestaande uit een kegelvormigen berg, die oudtijds een vulkaan moet geweest zijn.
Het eiland Amsterdam daarentegen, waarheen de sloep de passagiers van de _Duncan_ bragt, heeft wel twaalf mijlen in omtrek.
Het wordt door eenige vrijwillige ballingen bewoond, die zich dat zoo treurige leven getroosten.
Het zijn de opzigters over de visscherij, die evenals het eiland een eigendom is van een handelaar op Réunion, den heer Otovan.
Die souverein, dien de groote mogendheden van Europa nog niet erkend hebben, verschaft zich daar een civiele lijst van vijf en zeventig tot tachtig duizend franken, door het visschen, zouten en verzenden van een cheilodactylus, meer algemeen bekend onder den naam van kabeljaauw.
Overigens was dit eiland Amsterdam bestemd om fransch te worden en te blijven.
Zoo behoorde het allereerst door het regt van eerste inbezitneming aan den heer Camin, een kaper van St.
Denis op Bourbon; vervolgens werd het bij een of ander verdrag aan een Pool afgestaan, die het door slaven liet bebouwen.
Maar een Pool en een Franschman is hetzelfde, en het poolsche eiland werd in handen van den heer Otovan weder fransch.
Toen de _Duncan_ er aanlandde, den 6den December 1864, bestond de bevolking uit drie hoofden, een Franschman en twee Mulatten, alle drie bedienden van den koopman-eigenaar.
Paganel had dus het genoegen een landgenoot de hand te drukken in den persoon van den eerwaardigen, toen zeer bejaarden heer Viot.
Die "verstandige grijsaard" hield met veel beleefdheid de eer van het eiland op.
Het was voor hem een gelukkige dag, nu hij zulke innemende vreemdelingen mogt ontvangen.
St. Pieter wordt slechts bezocht door robbenvangers en enkele walvischvaarders, lieden, die over het geheel zeer ruw zijn en niet veel gewonnen hebben door den omgang met de zeehonden.
De heer Viot stelde zijn onderdanen, de beide Mulatten, voor; zij vormden de geheele levende bevolking van het eiland, met eenige wilde zwijnen, die zich in het binnenland ophielden en vele duizenden domme vetganzen.
Het huisje, dat de drie eilanders bewoonden, stond aan het uiteinde eener natuurlijke haven in het zuidwesten des eilands, gevormd door de instorting van een gedeelte van den berg.
Lang voor de regering van Otovan I strekte het eiland St. Pieter tot toevlugtsoord voor schipbreukelingen.
Paganel maakte de belangstelling zijner hoorders gaande door zijn eerste verhaal met deze woorden te beginnen: _Geschiedenis van twee Schotten, die op het eiland Amsterdam werden achtergelaten_.
Het was in 1827.
Het engelsche schip _Palmira_ bemerkte onder het voorbijvaren van het eiland, dat er een rookwolk omhoog steeg.
De kapitein naderde de kust en zag weldra twee mannen, die noodseinen gaven.
Hij zond de sloep aan land, die James Paine, een jongeling van twee en twintig jaren, en Robert Proudfoot, oud acht en veertig jaar, opnam.
Die beide ongelukkigen waren onkenbaar.
Sedert achttien maanden bijna geheel van voedsel en zoet water verstoken, van schelpdieren levende, met een slechten omgebogen spijker visschende, soms een jong wild zwijn in den loop vangende, dikwijls drie dagen lang zonder eten doorbrengende, als vestaalsche maagden wakende bij een vuur, dat zij met hun laatste stuk zwam hadden aangelegd, het nooit latende uitgaan, het op hun togten als een voorwerp van de hoogste waarde medenemende, leidden zij een leven vol gebrek, ontbering en lijden.
Paine en Proudfoot waren door een schoener aan land gezet, die op de robbenvangst was.
Volgens de gewoonte der visschers moesten zij een maand lang een voorraad huiden en traan opleggen, tot aan de terugkomst van den schoener.
De schoener verscheen niet weer.
Vijf maanden later deed de _Hope_, op haar reis naar Van Diemen het eiland aan; maar ten gevolge van een onverklaarbare wreede luim weigerde de kapitein de twee Schotten mede te nemen; hij zeilde weer weg zonder hun een beschuit of een vuursteen te geven, en zekerlijk zouden de twee ongelukkigen weldra bezweken zijn, indien de _Palmira_ hen niet aan boord had genomen, toen ze in het gezigt van het eiland Amsterdam kwam.
Het tweede voorval, waarvan de geschiedenis van het eiland Amsterdam melding maakt,--indien zulk een rots een geschiedenis hebben kan, --betreft thans een Franschman, kapitein Péron.
Dit voorval begint en eindigt ook weer als dat van de twee Schotten: een vrijwillig verblijf op het eiland, een schip, dat niet terugkomt, en een vreemd vaartuig, dat de grillige winden naar die groep drijven, na een verlatenheid van veertig maanden.
Het verblijf van kapitein Péron werd echter gekenmerkt door een bloedig drama, en levert treffende punten van overeenkomst op met de verdichte voorvallen, die den held van Daniel de Foe bij zijn terugkomst op zijn eiland wachtten.
Kapitein Péron had zich aan wal laten zetten met vier matrozen, twee Engelschen en twee Franschen; vijftien maanden lang zou hij zich met de jagt op zeeleeuwen bezig houden.
De jagt was gelukkig; maar toen de vijftien maanden om waren en het schip niet terug kwam, toen de levensmiddelen langzamerhand op raakten, werden de betrekkingen tusschen de beide volken gespannen.
De twee Engelschen sloegen aan het muiten en kapitein Péron zou door hen omgebragt zijn, als zijn landgenooten hem niet hadden bijgestaan.
Van dit oogenblik af leidden de beide partijen, die elkaar dag en nacht in het oog hielden, altijd de wapens in de hand hadden, nu eens overwinnaars, dan weer overwonnenen waren, een vreeselijk leven vol ellende en angst.
En zeker zouden zij elkander eindelijk vernietigd hebben, als niet een engelsch schip die rampzaligen verzoend had, tusschen welke een nietswaardige volkshaat op een rots in den Indischen oceaan verdeeldheid veroorzaakte.
Zoo droegen die gebeurtenissen zich toe.
Tweemaal werd zoo het eiland Amsterdam het verblijf van verlaten matrozen, die de Voorzienigheid tweemaal van ellende en dood redde.
Maar na dien tijd was er geen schip meer op die kust vergaan.
Een schipbreuk zou het wrak op het strand hebben geworpen; schipbreukelingen zouden de visscherijen van den heer Viot bereikt hebben.
Maar de grijsaard bewoonde het eiland reeds jaren lang en nooit had hij gelegenheid gehad gastvrijheid te bewijzen aan slagtoffers der zee.
Van de _Britannia_ en van kapitein Grant wist hij niets.
Noch het eiland Amsterdam, noch het eilandje St. Paul, dat de walvischvaarders en visschers dikwijls bezochten, was het tooneel dier ramp geweest.
Dit antwoord verbaasde Glenarvan evenmin als het hem bedroefde.
Op die aanlegplaatsen zochten Glenarvan en zijn reisgenooten, waar kapitein Grant niet was, niet waar hij wel was.
Zij wilden alleen het bewijs leveren, dat hij op die verschillende punten der parallel niet was, anders niet.
Het vertrek der _Duncan_ werd dus op den volgenden dag bepaald.
Tot den avond bleven de passagiers op het eiland, dat een zeer vriendelijk voorkomen heeft.
Maar de wijdloopigste aller natuurkenners zou geen kans gezien hebben om een deeltje in octavo te vullen met de beschrijving van de aldaar te huis behoorende dieren en planten.
De orde der viervoetige dieren, der vogels, der visschen en der walvischaardige dieren bevatte slechts eenige wilde zwijnen, stormvogels, sneeuwvogels, albatrossen, baarzen en robben.
Warme en ijzerhoudende bronnen ontsprongen hier en daar uit de zwarte lava, en haar digte dampen zweefden over den vulkanischen bodem.
Eenige van die bronnen bezaten een zeer hoogen warmtegraad.
John Mangles dompelde er een thermometer van Fahrenheit in, die honderd zes en zeventig graden aanwees.
De visch, die eenige schreden van daar in zee werd gevangen, was in vijf minuten gaar in dat bijna kokend heete water. Paganel oordeelde het daarom ook geraden zich er niet in te baden.
Tegen den avond nam Glenarvan na een stevige wandeling afscheid van den vriendelijken heer Viot.
Elk wenschte hem alle mogelijke geluk op zijn eenzaam eilandje.
De grijsaard op zijne beurt uitte de beste wenschen voor het welslagen der onderneming, en de boot van de _Duncan_ bragt de passagiers aan boord terug.
IV.
De weddenschappen van Jacques Paganel en majoor Mac Nabbs.
Ten drie ure in den morgen van den 7den December had de _Duncan_ reeds stoom op; de manschappen liepen in het spil; het anker kwam regt onder het schip, verliet den zandgrond der kleine haven en werd naar den ankerbalk opgeheschen; de schroef raakte in beweging en het jagt stak in zee.
Toen de passagiers ten acht ure op het dek kwamen, verdween het eiland Amsterdam in de nevelen van den gezigteinder.
Het was de laatste pleisterplaats op den weg van de zeven en dertigste parallel, en niet meer dan drie duizend mijlen scheidden het van de australische kust.
Als de westewind nog een dag of twaalf aanhield en de zee gunstig bleef, zou de _Duncan_ het doel harer reis bereiken.
Mary Grant en Robert zagen niet zonder aandoening die golven, welke de _Britannia_ ongetwijfeld weinige dagen voor zij verging kliefde.
Welligt worstelde daar kapitein Grant met een reeds ontredderd schip en gedunde bemanning tegen de vreeselijke orkanen der Indische zee, en werd hij met onweerstaanbare kracht naar de kust gedreven.
John Mangles wees het meisje de stroomen, die op de zeekaart aangeteekend staan, en verklaarde haar hun bestendige rigting.
Zoo voert er o.a. een, de zijdelingsche strooming van den Indischen oceaan, naar het vastland van Australië, en haar werking doet zich van het westen naar het oosten niet minder in de Stille Zuidzee voelen dan in den Atlantischen oceaan.
Dus moest de _Britannia_, masteloos en niet meer naar het roer luisterende, dat wil zeggen weerloos tegen het geweld van water en wind, wel op de kust loopen en er vergaan.
Hier deed zich echter een zwarigheid op.
De laatste berigten van kapitein Grant waren, volgens de _Mercantile and Shipping Gazette_, uit Callao, van den 30sten Mei 1862.
Hoe kon nu de _Britannia_ den 7den Junij, acht dagen na het verlaten van de kust van Peru, in de Indische zee zijn?
Toen men Paganel hierover raadpleegde, gaf hij een zeer aannemelijk antwoord, waarmede de ongeloovigsten genoegen hadden kunnen nemen.
Het was in den avond van den 12den December, zes dagen na het vertrek van het eiland Amsterdam. Lord en lady Glenarvan, Robert en Mary Grant, kapitein John, Mac Nabbs en Paganel praatten op de kampanje.
Als gewoonlijk sprak men over de _Britannia_, want men dacht aan niets anders.
Nu werd juist de bovengenoemde zwarigheid toevallig geopperd, waarvan het onmiddellijk gevolg was, dat de hoop, dien allen op dezen weg gevestigd hadden, verminderde.
Bij deze onverwachte opmerking van Glenarvan zag Paganel driftig op. Zonder een woord te spreken ging hij nu het document halen.
Toen hij terugkwam, vergenoegde hij zich met de schouders op te halen, als iemand die zich schaamt, dat hij een oogenblik voor "zulk een beuzeling" gestaan heeft.
"Dat is nu goed en wel, waarde vriend!" zeide Glenarvan, "maar geef ons ten minste een antwoord."
"Neen!" antwoordde Paganel, "ik zal liever een vraag doen en wel aan kapitein John."
"Spreek op, mijnheer Paganel!" zeide John Mangles.
"Kan een goed zeiler in een maand het gedeelte van de Stille Zuidzee oversteken, dat tusschen Amerika en Australië ligt?"
"Ja, als hij in een etmaal twee honderd mijlen aflegt."
"Is dat buitengewoon snel?"
"Volstrekt niet.
De zeilclippers bereiken dikwijls een nog aanzienlijker snelheid."
"Welnu," hernam Paganel, "vooronderstel, in plaats van "7 Junij" op het document te lezen, dat de zee een cijfer van die dagteekening heeft uitgewischt en lees "17 Junij" of "27 Junij," en alles is opgehelderd."
"Inderdaad," sprak lady Helena, "van den 31sten Mei tot den 27sten Junij...."
"Heeft kapitein Grant de Stille Zuidzee kunnen oversteken en in den Indischen oceaan zijn!"
Dit besluit, dat Paganel daaruit opmaakte, werd met een levendig gevoel van tevredenheid begroet.
"Nu is er, dank zij onzen vriend, alweer iets opgehelderd!" zeide Glenarvan.
"Wij behoeven dus eenvoudig Australië te bereiken en het spoor van de _Britannia_ op de westkust te zoeken."
"Of op de oostkust," meende John Mangles.
"Ja waarlijk, gij hebt gelijk, John!
Het document bevat niet de geringste aanwijzing, dat de ramp veeleer op de west- dan op de oostkust heeft plaatsgehad.
Wij zullen derhalve onze nasporingen moeten uitstrekken tot die beide punten, waar de zeven en dertigste parallel Australië snijdt."
"Bestaat er dan eenige twijfel dienaangaande, mylord?" vroeg het meisje.
"O neen, miss!" haastte John Mangles zich te antwoorden, die deze vrees van Mary Grant wenschte te verdrijven.
"Zijn Lordschap zal wel willen toestemmen dat, wanneer kapitein Grant op de oostkust van Australië aan land was gekomen, hij bijna terstond hulp en bijstand zou gevonden hebben.
Die geheele kust is om zoo te zeggen engelsch en met kolonisten bevolkt.
De bemanning der _Britannia_ behoefde geen tien mijlen landwaarts in te gaan om landgenooten te vinden."
"Juist zoo, kapitein John!" sprak Paganel.
"Ik ben het met u eens.
Op de oostkust, in de Twofold-baai, in het stadje Eden, zou Harry Grant niet alleen een toevlugtsoord in een engelsche kolonie gevonden hebben; maar het zou hem ook niet aan vervoermiddelen ontbroken hebben om naar Europa terug te keeren."
"Hebben dan," vroeg lady Helena, "de schipbreukelingen niet dezelfde hulpmiddelen kunnen vinden in dat gedeelte van Australië, waarheen de _Duncan_ ons brengt?"
"Neen, mevrouw!" antwoordde Paganel. "Die kust is onbewoond.
Zij heeft niet de minste gemeenschap met Melbourne of Adelaïde.
Als de _Britannia_ op de riffen, die haar omzoomen, vergaan is, heeft het der bemanning even goed aan hulp ontbroken, alsof ze verbrijzeld was op de onherbergzame stranden van Afrika."
"Maar wat is er dan in die twee jaren van mijn vader geworden?" vroeg Mary Grant.
"Lieve Mary!" antwoordde Paganel, "gij houdt u toch zeker overtuigd, dat kapitein Grant na zijn schipbreuk de australische kust bereikt heeft?"
"Ja, mijnheer Paganel!" verzekerde het meisje.
"Welnu, wat kan er met kapitein Grant, eenmaal aan land zijnde, gebeurd wezen?
Hier is geen ruim veld voor gissingen.
Zij bepalen zich tot een drietal.
Harry Grant en zijn makkers hebben òf de engelsche koloniën bereikt, òf zij zijn in de handen der inboorlingen gevallen, òf eindelijk ze zijn verdwaald in de onmetelijke woestenijen van Australië."
Paganel zweeg, en trachtte in de oogen zijner toehoorders een goedkeuring van zijn stelsel te lezen.
"Ga voort, Paganel!" zeide lord Glenarvan. "Vooreerst dan," vervolgde hij, "verwerp ik de eerste gissing.
Harry Grant heeft de engelsche koloniën niet kunnen bereiken, want dan was zijn redding zeker en zou hij reeds sedert lang bij zijn kinderen in zijn goede stad Dundee geweest zijn."
"Arme vader!" jammerde Mary Grant, "nu is hij reeds twee jaren van ons gescheiden!"
"Laat mijnheer Paganel toch uitspreken, zuster!" zeide Robert, "hij zal ons zeggen...."
"Helaas, neen! mijn jongen! al wat ik stellig kan zeggen is, dat kapitein Grant gevangen is bij de Australiërs of...."
"Maar die inboorlingen?" vroeg lady Glenarvan driftig, "zij zijn...?"
"Stel u gerust, mevrouw!" antwoordde de geleerde, die de bedoeling van lady Helena vatte, "die inboorlingen zijn wild, verdierlijkt, op het laagste standpunt van menschelijke ontwikkeling; maar hun zeden zijn zacht, en niet bloeddorstig gelijk die hunner buren op Nieuw-Zeeland.
Wanneer zij de schipbreukelingen der _Britannia_ gevangen hebben genomen, kunt gij mij op mijn woord gelooven, dat zij hun leven nooit bedreigd hebben.
Alle reizigers zijn het hierover eens, dat de Australiërs een afkeer hebben van bloedvergieten en menigmaal hebben zij in hen getrouwe bondgenooten gevonden om den aanval af te slaan van heel wat wreeder benden gedeporteerden."
"Gij hoort, wat mijnheer Paganel zegt," hernam lady Helena zich tot Mary Grant wendende.
"Ingeval uw vader, en het document geeft aanleiding om het te denken, in handen der inboorlingen is, zullen wij hem terugvinden...."
"En wanneer hij in dat onmetelijke land verdwaald is?" sprak het meisje, Paganel met haar blikken ondervragende.
"Ook dan," riep de aardrijkskundige vol vertrouwen uit, "zullen wij hem terugvinden!
Niet waar, vrienden?"
"Zonder twijfel," antwoordde Glenarvan, die een vrolijker wending aan het gesprek wilde geven.
"Ik geef niet toe, dat men verdwalen kan...."
"Ik ook niet," voegde Paganel er bij.
"Is Australië groot?" vroeg Robert.
"Australië, mijn jongen! is zoo wat zeven honderd vijf en zeventig millioenen bunders groot, dat is vier vijfden van Europa."
"Zoo groot?" vroeg de majoor.
"Ja, Mac Nabbs! tot op een el na naauwkeurig.
Gelooft gij nu, dat zulk een land aanspraak heeft op de benaming van "vastland," die het document er aan geeft?"
"Zeker, Paganel!"
"Ik voeg hier nog bij," ging de geleerde voort, "dat er weinig reizigers bekend zijn, die in dat uitgestrekte land verdwaald zijn.
Ik geloof zelfs, dat Leichardt de eenige is, wiens lot onbekend is, en kort voor mijn vertrek heb ik nog in de Maatschappij van aardrijkskunde gehoord, dat Mac Intyre meende hem op het spoor te zijn."
"Is Australië niet in alle rigtingen doorkruist?" vroeg lady Glenarvan.
"Neen, mevrouw! daar scheelt heel wat aan!" antwoordde Paganel.
"Dit vastland is even weinig bekend als de binnenlanden van Afrika, en toch niet uit gebrek aan ondernemende reizigers.
Van 1606 tot 1862 hebben zich meer dan vijftig, zoowel in het binnenland als aan de kusten, met het onderzoek van Australië bezig gehouden."
"O, vijftig!" zeide de majoor met een twijfelende houding.
"Ja, Mac Nabbs! zooveel.
Ik bedoel daarmede zoowel de zeelieden, die de australische kusten onder al de gevaren eener onbekende zeevaart hebben opgenomen, als de reizigers, die landwaarts ingetrokken zijn."
"Maar vijftig is toch wel wat veelgezegd," beweerde de majoor.
"Ik zal nog verder gaan, Mac Nabbs!" hernam de aardrijkskundige, dien tegenspraak altijd driftig maakte.
"Ga verder, Paganel!"
"Als gij mij uitdaagt, zal ik u die vijftig namen zonder aarzelen opnoemen."
"Ho! ho!" zeide de majoor heel bedaard. "Zoo zijn de geleerden! zij twijfelen aan niets."
"Majoor!" zeide Paganel, "verwedt gij uw karabijn van Purdey Moore en Dickson tegen mijn verrekijker van Secretan?"
"Waarom niet, Paganel! als gij daarop gesteld zijt?" antwoordde Mac Nabbs.
"Goed, majoor!" riep de geleerde. "Met die karabijn zult gij geen ganzen of vossen meer schieten, of ik moest ze u leenen, dat ik altijd met genoegen zal doen!"
"Paganel!" antwoordde de majoor ernstig, "wanneer gij mijn verrekijker noodig hebt, zal hij altijd te uwer beschikking zijn."
"Dan zal ik maar beginnen," sprak Paganel.
"Dames en Heeren! gij zult uitspraak doen. En gij, Robert! zult de punten tellen."
Lord en lady Glenarvan, Mary en Robert, de majoor en John Mangles, die zich met die twist vermaakten, zetten zich er toe om naar den aardrijkskundige te luisteren.
Er was immers sprake van Australië, waarheen de _Duncan_ stevende, en die geschiedenis kon nooit beter gelegen komen.
Paganel werd derhalve uitgenoodigd om zonder verwijl de beloofde proeven van zijn sterk geheugen te geven.
"Mnemosyne!" riep hij uit, "godin van het geheugen, moeder der kuische Muzen, wees met uw getrouwen en vurigen aanbidder!
Voor twee honderd acht en vijftig jaar, mijne vrienden! was Australië nog onbekend.
Wel giste men, dat er in het zuiden een groot vastland bestond; twee kaarten, die in de bibliotheek van uw britsch museum bewaard worden, waarde Glenarvan! en het jaartal 1550 dragen, vermelden een land ten zuiden van Azië en noemen het het Groot Java der Portugeezen.
Maar de echtheid dier kaarten is niet voldoende bewezen.
Ik kom dus tot de 17de eeuw, tot 1606; in dat jaar ontdekte een spaansch zeeman, Quiros, een land, dat hij Australia de Espiritu Santo noemde.
Eenige schrijvers hebben beweerd, dat het de groep der Nieuwe Hebriden was, en niet Australië.
Ik wil hierover thans niet uitweiden.
Tel dien Quiros, Robert! dan gaan wij tot een ander over." "Een!" riep Robert.
"In hetzelfde jaar zette de onderbevelhebber der vloot van Quiros, Luiz Vaz de Torres, meer zuidelijk de ontdekking van nieuwe landen voort.
Maar den Hollander Theodoor Hertogh komt de eer der groote ontdekking toe.
Hij landde op de westkust van Australië op 25° breedte, en gaf haar naar zijn schip den naam van _Eendrachtsland_.
Na hem neemt het aantal zeevaarders toe.
In 1618 ontdekt Zeachen op de noordkust _Arnhems-_ en _Van Diemensland_.
In 1619 vaart Jan Edels langs een deel der westkust en geeft daaraan zijn eigen naam.
In 1622 komt de Leeuwin tot de naar haar genoemde kaap. In 1627 voltooijen Nuitz en de Witt, de een ten westen, de andere ten zuiden, de ontdekkingen hunner voorgangers, en worden door den vlootvoogd Carpentier gevolgd, die met zijn schepen in den diepen inham doordringt, welke nog de golf van Carpentaria heet.
Eindelijk zeilt in 1642 de vermaarde Tasman om het eiland Van Diemen, dat hij aan het vastland verbonden acht, en geeft het den naam van den gouverneur-generaal te Batavia, een naam, dien de nakomelingschap met volle regt in dien van _Tasmania_ veranderd heeft.
Nu was het vastland van Australië omgezeild; men wist dat de golven van den Indischen oceaan en de Stille Zuidzee het geheel insloten, en in 1665 kreeg dit groote zuidelijke eiland den naam van _Nieuw-Holland_, een naam, dien het niet zou behouden, en dus juist op het tijdstip, dat de rol der hollandsche zeelieden uitgespeeld was.
Hoeveel hebben wij er nu?"
"Tien!" antwoordde Robert.
"Goed!" hernam Paganel, "ik zet een kruisje en ga tot de Engelschen over.
In 1686 kwam een opperhoofd der Boekaniers, een broeder van de kust, een der beruchtste vrijbuiters op de zuidelijke zeeën, Williams Dampier, na het uitstaan van tallooze lotgevallen, met genoegens en ontberingen vermengd, met het schip de _Cygnet_ op de noordwestkust van Nieuw-Holland op 16°50' breedte; hij kwam met de inboorlingen in aanraking en gaf van hun zeden, hun armoede, hun verstandelijke ontwikkeling een zeer volledige beschrijving.
In 1699 kwam hij in dezelfde baai terug, waar Hertogh aan land was gegaan, nu niet als kaper, maar als bevelhebber van de _Roebuck_, een schip van de koninklijke marine.
Tot nog toe echter was de ontdekking van Australië alleen belangrijk geweest als aardrijkskundig feit.
Niemand dacht er aan om het te koloniseeren, en in geen drie vierden eener eeuw, van 1699 tot 1770, werd het door een zeevaarder bezocht.
Maar toen verscheen de beroemdste zeeman der geheele aarde, kapitein Cook, en nu werd het nieuwe vastland weldra geopend voor de landverhuizers uit Europa.
Op zijn drie beroemde reizen betrad James Cook den grond van Nieuw-Holland, en wel het eerst den 31sten Maart 1770.
Na gelukkig op Otaheite den voorbijgang van Venus langs de zon waargenomen te hebben, drong Cook met zijn scheepje de _Endeavour_ in het westelijk gedeelte der Stille Zuidzee.
Na Nieuw-Zeeland bezocht te hebben, kwam hij in een baai op de westkust van Australië, die hij zoo rijk aan nieuwe planten vond, dat hij haar den naam van Kruidenbaai gaf. Het is de tegenwoordige Botany-Bay.
Zijn betrekkingen met half verdierlijkte inboorlingen waren van weinig belang.
Hij stevende noordwaarts en op 16° breedte, bij kaap Tribulation, stiet de _Endeavour_ op een koraalrif, acht uren van de kust. Het gevaar van te zinken was zeer groot.
Levensmiddelen en kanonnen werden in zee geworpen; maar in den volgenden nacht maakte de vloed het geligte vaartuig weer vlot. Dat het niet zonk, had het te danken aan een stuk koraal, dat in het gat was geraakt en het lek behoorlijk stopte.
Cook kon dus met zijn vaartuig een kleine kreek bereiken, waarin zich een rivier stortte, die de Endeavour genoemd werd.
Gedurende de drie maanden, welke de herstelling van hun bodem duurde, trachtten de Engelschen nuttige betrekkingen met de inboorlingen aan te knoopen; maar met weinig gevolg, zoodat zij weer in zee staken.
De _Endeavour_ bleef koers houden naar het noorden.
Cook wilde weten of er een straat bestond tusschen Nieuw-Guinea en Nieuw-Holland; na het uitstaan van nieuwe gevaren, na twintigmaal zijn schip in de waagschaal te hebben gesteld, ontdekte hij dat de zee in het zuidwesten open was.
De straat bestond en werd doorgevaren.
Cook landde op een eilandje, en in naam van Engeland bezit nemende van de lange kustlijn, die hij bezocht had, gaf hij daaraan den echt britschen naam van Nieuw-Zuid-Wales.
Drie jaar later voerde de stoute zeeman het bevel over de _Adventure_ en de _Resolution_; kapitein Furneaux ging met de _Adventure_ de kusten van Van Diemensland opnemen, en kwam terug in de meening, dat het met Nieuw-Holland zamenhing. Eerst in 1777, op zijn derde reis, ankerde Cook met zijn schepen de _Resolution_ en de _Discovery_ in de Adventure-baai op Van Diemensland, en vertrok van daar om eenige maanden later op de Sandwich-eilanden te sterven."
"Hij was een groot man," zeide Glenarvan.
"De beroemdste zeeman, die ooit geleefd heeft.
Banks, zijn reisgenoot, bragt het engelsche gouvernement op de gedachte om een strafkolonie aan de Botany-Bay te vestigen.
Zeelieden van allerlei natiën volgen hem. In den laatsten brief, dien men van La Pérouse ontving, geschreven in de Botany-Bay en gedagteekend van den 7den Februari 1787, geeft de ongelukkige zeeman kennis van zijn voornemen om de golf van Carpentaria en de geheele kust van Nieuw-Holland tot aan Van Diemensland te bezoeken.
Hij vertrekt en keert niet meer terug.
In 1788 legde kapitein Philipp te Port-Jackson de eerste engelsche kolonie aan.
In 1792 zeilt d'Entrecasteaux, op zijn togt ter opsporing van La Pérouse, langs de west- en zuidkust van Nieuw-Holland, en ontdekt onderweg onbekende eilanden.
In 1795 en 1797 zetten twee jongelieden, Flinders en Bass, in een boot van acht voet lang, moedig het onderzoek der zuidkust voort, en in 1797 vaart Bass door de naar hem genoemde straat tusschen Van Diemensland en Nieuw-Holland.
In datzelfde jaar vond Vlaming, de ontdekker van het eiland Amsterdam, op de oostkust de Zwanenrivier, waar zwarte zwanen van de schoonste soort zich verlustigden.
Wat Flinders aangaat, deze hervatte in 1801 zijne belangrijke onderzoekingen, en trof op 138°58' lengte en 35°40' breedte in de Encounter-baai de _Géographe_ en de _Naturaliste_ aan, twee fransche schepen onder bevel van de kapiteins Baudin en Hamelin."
"Zoo! kapitein Baudin?" zeide de majoor.
"Ja! waarom vraagt gij dat zoo?" vroeg Paganel.
Ga voort, waarde Paganel!" "Ik ga voort met bij de namen dier zeevaarders dien van kapitein King te voegen, die van 1817 tot 1822 het onderzoek der keerkringskusten van Nieuw-Holland voltooide."
"Dat maakt vier en twintig namen," zeide Robert.
"Goed," antwoordde Paganel, "de helft der karabijn van den majoor is reeds mijn.
Nu de zeelieden afgehandeld zijn, ga ik tot de reizigers over."
"Zeer goed, mijnheer Paganel!" sprak lady Helena; "ik moet zeggen, dat gij een verbazend geheugen hebt." "Hetgeen zeer vreemd is," voegde Glenarvan er bij, "in iemand die zoo...."
"Verstrooid is," haastte Paganel zich te zeggen.
"O, ik heb alleen een geheugen voor jaartallen en feiten. Dat is alles."
"Vier en twintig," herhaalde Robert.
"De vijf en twintigste is luitenant Daws. Het was in 1789, een jaar na de grondlegging der kolonie te Port-Jackson.
Wel had men het nieuwe vastland omgevaren, maar niemand kon zeggen, wat het bevatte.
Een lange bergreeks, die evenwijdig met de oostkust loopt, scheen den toegang tot het binnenland geheel te versperren.
Na een togt van negen dagen moest luitenant Daws het opgeven en naar Port-Jackson terugkeeren.
In hetzelfde jaar poogde kapitein Tench te vergeefs die hooge keten over te trekken.
Die mislukte pogingen schrikten gedurende drie jaren de reizigers af om die moeijelijke taak te hervatten.
In 1792 echter leed kolonel Paterson, een moedig afrikaansch reiziger, in dezelfde onderneming schipbreuk.
In het volgende jaar kwam een eenvoudig kwartiermeester der engelsche marine, de moedige Hawkins, twintig mijlen verder dan het punt, dat zijn voorgangers niet hadden kunnen overschrijden.
In een tijdsverloop van achttien jaren kan ik slechts twee namen opnoemen, die van den beroemden zeeman Base en van den heer Bareiller, een ingenieur uit de kolonie, die niet gelukkiger waren dan hun voorgangers, en zoo kom ik tot het jaar 1813, toen er eindelijk ten westen van Sydney een doortogt ontdekt werd.
De gouverneur Macquarie waagde zich er in (1815), en aan gene zijde der Blaauwe bergen werd de stad Bathurst gesticht.
Van dit oogenblik af verrijkten Throsby in 1819, Oxley, die een afstand van driehonderd mijlen aflegde, Howel en Hume, wier uitgangspunt de Twofold-baai was, waar de zeven en dertigste parallel over heen loopt, en kapitein Sturt, die in 1829 en 1830 den loop der Darling en der Murray onderzocht, de aardrijkskunde met nieuwe feiten en bragten het hunne toe aan de ontwikkeling der koloniën."
"Zes en dertig!" riep Robert.
"Heel goed! ik vorder!" antwoordde Paganel.
"Terloops noem ik nog Eyre en Leichardt, die in 1840 en 1841 een gedeelte des lands bereisden; Sturt, in 1845; de gebroeders Gregory en Helpman in 1846 in West-Australië; Kennedy in 1847 aan de Victoria-rivier en in 1848 in Noord-Australië; Gregory in 1852; Austin in 1854; de Gregory's van 1855-58 in het noordwesten van het vastland; Babbage, van het Torrens-tot het Eyre-meer, en zoo kom ik eindelijk tot een in de australische jaarboeken met roem bekenden reiziger, tot Stuart, die vol moed tot driemaal toe een reis over het vastland deed.
Zijn eerste togt naar de binnenlanden had in 1860 plaats.
Wanneer gij het verlangt, zal ik u later vertellen, hoe Australië viermaal van het zuiden naar het noorden werd bereisd.
Voor ditmaal wil ik die lange naamlijst besluiten en van 1860-62 voeg ik, bij de namen van zooveel stoute baanbrekers der wetenschap, nog die van de gebroeders Dempster, van Clarckson en Harper, van Berke en Wills, van Neilson, Walker, Landsborough, Mackinlay, Howit...."
"Zes en vijftig!" riep Robert. "Goed, majoor!" hervatte Paganel, "ik zal u goede maat geven, want ik heb nog niet gesproken van Duperrey, Bougainville, Fitz Roy, Wickson, Stokes...."
"Genoeg! zeide de majoor, die van al die namen duizelde.
"Van Péron, Quoy," ging Paganel voort met de vaart van een sneltrein, "Bennett, Cuningham, Nutchell, Tiers...."
"Genade!"
"Van Dixon, Strelesky, Reid, Wilkes, Mitchell...."
"Houd op, Paganel!" zeide Glenarvan, die schudde van lagchen, "dood den ongelukkigen Mac Nabbs niet.
Wees edelmoedig! hij verklaart zich overwonnen."
"En zijn karabijn?" vroeg de aardrijkskundige met een zegevierend lachje.
"Behoort u, Paganel!" antwoordde de majoor, "en het spijt mij genoeg. Maar uw geheugen is sterk genoeg om een geheel tuighuis te winnen."
"Het is zeker onmogelijk Australië beter te kennen," zeide lady Helena; "de geringste naam noch het onbeduidendste feit...."
"O, het onbeduidendste feit!" zeide de majoor hoofdschuddende.
"Wat blieft u, Mac Nabbs!" riep Paganel.
"Ik wil zeggen, dat u welligt niet alles, wat met de ontdekking van Australië in verband staat, bekend is."
"Het mogt wat!" zeide Paganel op fieren toon.
"En krijg ik mijn karabijn terug, als ik u iets opnoem, wat gij niet weet?" vroeg Mac Nabbs.
"Terstond, majoor!"
"Is de koop gesloten?"
"De koop is gesloten!"
"Goed. Weet gij wel, Paganel! waarom Australië niet aan Frankrijk behoort?"
"Wel, mij dunkt...."
"Of althans welke reden de Engelschen daarvoor opgeven?"
"Neen, majoor!" antwoordde Paganel met een droevig gezigt.
"Alleen omdat kapitein Baudin, die toch geen lafaard was, in 1802 zoo schrikte van het gekwaak der australische kikvorschen, dat hij zoo gaauw hij kon het anker ligtte en vlugtte om niet weer terug te komen."
"Wat!" riep de geleerde, "zegt men dat in Engeland? dat is een lage aardigheid!"
"Heel laag, dat geef ik toe," antwoordde de majoor, "maar zij is in het Vereenigde Koningrijk historisch geworden."
"Het is een schandaal!" riep de vaderlandslievende aardrijkskundige.
"En vertelt men dat in vollen ernst?"
"Ik moet het ronduit bekennen, waarde Paganel!" antwoordde Glenarvan, terwijl allen proestten van lagchen.
"Maar was die bijzonderheid u onbekend?"
"Geheel en al.
Maar ik teeken verzet aan!
Bovendien, de Engelschen noemen ons "kikvorscheneters!"
Doorgaans is men niet bang voor hetgeen men eet."
"Het wordt toch gezegd, Paganel!" antwoordde de majoor met een zedig lachje.
En zoo bleef die bekende karabijn van Purdey Moore en Dickson een eigendom van majoor Mac Nabbs.
V. Onstuimig weer op den Indischen oceaan.
Twee dagen na dit gesprek deelde John Mangles, die ten 12 ure het bestek had opgemaakt, mede, dat de _Duncan_ op 113°87' lengte was.
De passagiers raadpleegden de kaart en zagen tot hunne groote blijdschap dat ze naauwelijks vijf graden van Bernouilli af waren.
Tusschen deze kaap en den hoek van Entrecasteaux beschrijft de australische kust een boog, dien de zeven en dertigste parallel onderspant.
Als de _Duncan_ nu koers had gezet naar den evenaar, zou zij spoedig kaap Chatham bereikt hebben, die honderd twintig mijlen ten noorden van haar bleef; zij bevond zich thans in dat gedeelte der Indische zee, dat door het vastland van Australië beschut wordt.
Derhalve mogt men de hoop koesteren, dat binnen vier dagen kaap Bernouilli aan den gezigteinder zou opduiken.
Tot nog toe had de westewind de vaart van het jagt begunstigd; maar sedert eenige dagen toonde hij een neiging om te minderen; langzamerhand ging hij tot windstilte over, tot hij den 18den December eindelijk geheel ging liggen, en de zeilen slap neerhingen.
Zonder haar sterke schroef zou de _Duncan_ door de windstilte op dezelfde plaats van den oceaan bewegingloos zijn blijven liggen.
Deze toestand van den dampkring kon, wie weet hoe lang, aanhouden. 's Avonds sprak Glenarvan daarover met John Mangles.
De jeugdige kapitein, die de kolenhokker duchtig zag minderen, scheen zeer teleurgesteld door die windstilte.
Hij had alle zeilen bijgezet, zijn lij- en stagzeilen aangeslagen om van het geringste zuchtje voordeel hebben; maar, naar het zeggen der matrozen, was er geen hoedvol wind.
"En toch moeten wij niet al te sterk klagen," zeide Glenarvan; "geen wind is beter dan tegenwind."
"Uwe Edelheid heeft gelijk," antwoordde John Mangles; "maar juist die windstilten hebben doorgaans verandering van weer ten gevolge.
Daarom ben ik er ook bang voor; wij bevinden ons op de grens der moussons, die van October tot April uit het noordoosten waaijen, en als wij ze maar een beetje tegenkrijgen, zal onze vaart daardoor zeer vertraagd worden."
"Wat zullen wij er aan doen, John? als die tegenspoed ons overviel, zouden wij ons er aan moeten onderwerpen.
Het zou in allen gevallen maar een oponthoud zijn."
"Althans wanneer er geen storm bijkwam."
"Zijt gij beducht voor slecht weer?" vroeg Glenarvan, den hemel onderzoekende, die toch van den gezigteinder tot aan het toppunt geheel onbewolkt scheen.
"Ja," antwoordde de kapitein, "Uwe Edelheid wil ik het wel zeggen, maar ik zou lady Glenarvan of miss Grant geen schrik willen aanjagen."
"Daar doet gij zeer wijs aan.
Wat is er gaande?"
"Er zijn stellige voorteekens van ruw weder.
Vertrouw niet op het voorkomen der lucht, mylord! niets is bedriegelijker.
Sedert twee dagen daalt de barometer op een verontrustende manier; thans staat hij op drie en zeventig duim; het is een waarschuwing, die ik niet in den wind mag slaan.
Vooral ben ik zeer bevreesd voor de woede der zuidelijke zeeën, waarmede ik reeds eens kennis heb gemaakt.
De dampen, die boven de onmetelijke ijsvelden der Zuidpool verdigt worden, brengen een ontzettend geweldigen luchtstroom te weeg. Daaruit ontstaat een worsteling tusschen de poolwinden en die van den evenaar, die het aanzijn geeft aan de cyclonen, de tornado's en die talrijke verscheidenheden van stormen, een worsteling, waarin een schip het voordeel niet aan zijn zijde heeft."
"John!" antwoordde Glenarvan, "de _Duncan_ is een stevig schip, zijn kapitein een bekwaam zeeman.
Wanneer de storm komt, zullen wij ons behoorlijk verdedigen."
Toen John Mangles zijn vrees openbaarde, handelde hij in overeenstemming met zijn zeemans-instinct.
Hij is een bekwaam "weerkenner," zoo noemen de Engelschen dengenen, die acht geeft op het weder.
De aanhoudende daling van den barometer deed hem op zijn schip alle noodige voorzorgen nemen.
Hij verwachtte een hevigen storm, al was er nog niets aan de lucht te zien, maar zijn onfeilbaar instrument kon hem niet bedriegen; de luchtstroomen komen van de plaatsen, waar de kwikzuil hoog staat, naar die waar zij daalt; hoe digter die plaatsen bij elkander liggen, hoe spoediger het evenwigt in de luchtlagen hersteld wordt en hoe grooter de snelheid van den wind is.
Den geheelen nacht bleef John op het dek.
Tegen elf ure betrok de lucht in het zuiden.
John liet al zijn volk boven komen en zijn kleine zeilen strijken; hij liet alleen zijn fokkezeil, zijn groote bezaan, zijn marszeil en zijn kluiver staan.
Tegen middernacht wakkerde de wind aan.
Het woei een gereefde marszeilskoelte, dat wil zeggen, de luchtdeeltjes werden met een snelheid van zes en dertig voet in de seconde voortgestuwd; het gekraak der masten, het slaan van het loopend want, het helder geraas, dat de killende zeilen maakten, het stenen der binnenste beschotten, verwittigden de passagiers van hetgeen zij nog niet wisten.
Paganel, Glenarvan, de majoor, Robert, verschenen op het dek, de een om de handen uit de mouw te steken, de ander uit nieuwsgierigheid.
Aan den hemel, dien zij kort te voren helder en met sterren bezaaid hadden gezien, dreven thans donkere wolken, van elkander gescheiden door gevlekte strepen als de huid van een luipaard.
"De orkaan?" vroeg Glenarvan bedaard aan John Mangles.
"Nog niet, maar ophanden," antwoordde de kapitein.
Nu gaf hij bevel om het onderste rif van het marszeil in te nemen.
De matrozen klommen langs de weeflijnen op en niet zonder moeite verminderden zij de oppervlakte van het zeil door de rifseisings er omheen te draaijen op de gestreken ra.
John Mangles wilde zooveel zeil mogelijk blijven voeren om het jagt te steunen en het stampen te verminderen.
Na het nemen van die voorzorgen gaf bij aan Austin en den schipper de noodige bevelen om den aanval van den orkaan af te weren, die weldra zou losbarsten.
De krabbers van de sloepen en de sjortouwen van het waarloos rondhout werden verdubbeld, de zijtalies van het kanon versterkt, het want en de pardoens aangehaald, de luikgaten digtgespijkerd. Als een officier op de kruin van een bres, week John niet van de loefzijde, en op de kampanje staande poogde hij dien stormachtigen hemel zijn geheimen af te persen.
Op dit oogenblik was de barometer tot zeventig duim gedaald, hetgeen zelden plaats heeft en het stormglas wees storm aan.
Het was één uur na middernacht.
Vreeselijk in haar hut geslingerd, waagden lady Helena en miss Grant het om op het dek te komen.
De wind had nu een snelheid van vier en tachtig voet in de seconde. Hij floot met ontzettend geweld door het staande want.
Die metalen snaren, gelijk aan die van een instrument, klonken alsof een reusachtige strijkstok ze snel deed trillen; de blokken sloegen tegen elkander, de touwen liepen met schel geluid over de takels; de zeilen klapperden zoo hevig, alsof er een kanon werd afgevuurd; ontzettende golven liepen reeds op het jagt aan, dat als een ijsvogel op haar schuimenden rug danste.
Zoodra kapitein John de dames bespeurde, ging hij snel naar haar toe en verzocht haar weer in de kampanje te gaan; eenige zware golven stonden reeds op het dek, dat ieder oogenblik schoongeveegd kon worden.
Het geweld der elementen was nu zoo hevig, dat lady Helena den jongen kapitein naauwelijks verstond.
"Er is toch geen gevaar?" kon zij hem echter nog vragen, toen het weer voor een oogenblik wat bedaarde.
"Volstrekt niet, mevrouw!" antwoordde John Mangles, "maar gij kunt evenmin als miss Mary op het dek blijven."
Lady Glenarvan en miss Grant verzetten zich niet tegen een bevel, dat op een verzoek geleek, en traden juist onder de kampanje, toen een golf, die boven het hek aan den achtersteven brak, de ruiten der kap deed schudden.
Thans verdubbelde het geweld van den wind; de masten bogen onder de spanning der zeilen, en het jagt scheen op de golven te dansen.
"Geit het fokkezeil!" riep John Mangles; "strijkt het marszeil en de kluivers!"
De matrozen snelden naar hun post in het want; de vallen werden opgestoken, de geitouwen aangehaald en de kluivers gestreken met een geraas, dat het rumoer van den wind overstemde, en de _Duncan_, wier schoorsteen ontzaggelijke wolken zwarten rook uitbraakte, sloeg de zee onregelmatig met de bladen harer schroef, die slechts somtijds onder water waren.
Met een mengsel van bewondering en schrik sloegen Glenarvan, de majoor, Paganel en Robert die worsteling der _Duncan_ met de golven gade; zij klemden zich stevig vast aan de leuning der verschansing zonder een enkel woord te kunnen wisselen, en staarden naar de troepen stormvogels, die droevige boden der stormen, die in de losgelaten winden ronddartelden.
Daar deed zich op eens een oorverdoovend gefluit boven het rumoer van den storm hooren.
De stoom ontsnapte met geweld, niet uit de af blaaspijp, maar uit de kleppen van den stoomketel; het alarmfluitje klonk met ongewone kracht; het jagt viel op zij en Wilson, die aan het rad stond, werd door een onvoorzienen slag van de roerpen omvergeworpen.
De _Duncan_ lag dwars tusschen zeeën en luisterde niet meer naar stuur.
"Wat gebeurt daar?" riep John Mangles het bruggetje haastig oploopende.
"Het schip valt op zij!" antwoordde Tom Austin. "Is het roer ontredderd?"
"Naar de machine! naar de machine!" klonk de stem van den machinist.
John ijlde naar de machine en gleed langs de ladder af; de kamer was vol damp; de zuigers zaten onbewegelijk in de cilinders; de hefboomen bragten de beweging niet tot de liggende as over.
Nu sloot de machinist, ziende dat alle pogingen vergeefsch waren en voor zijn stoomketels vreezende, den toevoer af en liet de stoom ontsnappen.
"Wat is er toch gaande?" vroeg de kapitein.
"De schroef is gebroken of zit vast, en werkt niet meer," antwoordde de machinist.
"Wat? is het onmogelijk haar los te krijgen?"
"Onmogelijk."
Er was nu geen tijd om dit ongeval te herstellen, het feit stond vast; de schroef kon niet werken, en de stoom, die geen dienst meer deed, was door de kleppen ontsnapt.
John moest dus tot de zeilen zijn toevlugt nemen, en een bondgenoot zoeken in denzelfden wind, die zijn gevaarlijkste vijand geworden was.
Hij ging weer naar boven en deelde in een paar woorden het voorgevallene aan lord Glenarvan mede; waarna bij er op aandrong, dat deze met de andere passagiers in de kampanje zou gaan.
Glenarvan wilde op het dek blijven.
"Neen, Uwe Edelheid!" antwoordde John Mangles met vaste stem, "ik moet hier alleen met het scheepsvolk blijven.
Ga naar binnen!
Het schip kan overzij geworpen worden en de golven zouden u zonder genade meenemen."
"Maar wij kunnen van dienst wezen...."
"Ga heen, mylord! ga heen! gij moet! er zijn omstandigheden, waarin ik meester ben aan boord!
Ga heen, ik wil het!"
Wel moest de toestand bedenkelijk zijn, anders zou John Mangles niet op zulk een toon van gezag spreken.
Glenarvan begreep, dat het zijn pligt was het voorbeeld van gehoorzaamheid te geven. Hij verliet dus het dek, door zijn drie reisgenooten gevolgd, en vervoegde zich bij de beide dames, die vol angst den afloop dier worsteling met de elementen afwachtten.
"Een krachtig man, die wakkere John!" zeide Glenarvan, toen hij de hut binnentrad.
"Ja," antwoordde Paganel, "hij heeft mij doen denken aan dien hoogbootsman van uw grooten Shakespeare, die in het stuk "de storm" den koning, dien hij aan boord heeft, toeroept: "Van hier! Stilte!
Naar uwe hutten!
Kunt gij dien elementen het zwijgen niet opleggen, Zwijgt gij dan! Gaat uit den weg, zeg ik u!"
Intusschen had John Mangles geen seconde verzuimd om zijn schip uit den neteligen toestand te redden, waarin het door het vastraken van de schroef verkeerde. Hij besloot bij te leggen, om zoo weinig mogelijk van zijn weg af te wijken; het kwam er dus op aan zeil te behouden en schuin te brassen, om dwars van den storm te liggen.
Het marszeil werd digtgeslagen en het roer aan lij gelegd. Het jagt, dat een uitstekend zeebouwer was, gehoorzaamde als een vlug ros, dat de sporen voelt, en bood de zijde aan de hooge golven.
Zou dat weinige zeil sterk genoeg zijn?
Het was wel van het beste Dundee-doek gemaakt; maar welk weefsel is tegen zulk een geweld bestand?
Dat bijleggen had het voordeel, dat het jagt zijn stevigste gedeelten aan de golven aanbood en dat het zijn oorspronkelijken koers behield.
Toch was die beweging niet zonder gevaar, want het schip kon in die onmetelijke golfdalen reddeloos verloren gaan.
Maar John Mangles had geen keus, en hij besloot te blijven bijleggen, zoolang masten en zeilen niet naar beneden kwamen.
Het scheepsvolk was bij de hand en gereed om te gaan, waar zijn tegenwoordigheid noodig mogt zijn.
John hield zich aan het want vast en wendde het oog niet van de verbolgen zee af.
In dezen toestand verliep verder de nacht. Men hoopte, dat de storm met het aanbreken van den dag verminderen zou.
IJdele hoop! 's Morgens tegen acht ure woei het nog meer dan een storm en ging de wind, met een snelheid van honderd acht voeten in de seconde tot een orkaan over.
John zeide niets, maar hij beefde voor zijn schip en degenen, die er op waren.
De _Duncan_ viel vreeselijk op zij; de berkoenen kraakten, en soms raakte de fokkezeilspieren de kruin der golven.
Een oogenblik dacht de bemanning niet anders of het jagt zou niet meer overeind rijzen.
Reeds stonden de matrozen met de bijl in de hand gereed om het want van den grooten mast los te hakken, toen de zeilen uit de lijken waaiden en als reusachtige albatrossen wegvlogen.
De _Duncan_ rees weer overeind; maar zonder steun op de golven, zonder stuur, werd zij zoo vreeselijk geslingerd, dat de masten tot in hun spoorgat dreigden te breken. Zulk een vreeselijke deining kon ze niet lang uithouden, ze stampte tot in het bovenschip toe, en weldra zouden de uitgeweken buitenhuid, de opengesprongen naden, een vrijen toegang aan de golven verleenen.
Nog een middel schoot er voor John Mangles over: een stormfok aan te slaan en het voor den wind te houden.
Na een arbeid van verscheidene uren, die twintigmaal vernield werd, eer hij voltooid was, gelukte het hem.
Eerst 's namiddags ten drie ure kon de stormfok op de fokkestag geheschen en aan de kracht van den wind blootgesteld worden.
Met dit stukje doek liet de _Duncan_ zich nu voortzweepen en liep zij met onberekenbare snelheid voor den wind.
De storm dreef haar thans naar het noordoosten. Het was zaak de grootst mogelijke snelheid te behouden; want daarvan alleen was redding te wachten.
Soms was zij de golven vooruit, die haar droegen, sneed ze met haar spitsen voorsteven, dook onder als een ontzaggelijk walvischaardig dier en liet het geheele dek van voren naar achteren schoonvegen.
Dan weer was haar snelheid aan die der golven gelijk, het roer werkeloos, en gierde ze zoo, dat het te vreezen stond, dat ze omgeworpen zou worden.
Eindelijk gebeurde het ook wel, dat de golven, door den orkaan voortgezweept, sneller liepen dan het schip; dan sloegen ze over den spiegelboog en veegden het dek met onweerstaanbare kracht van achteren naar voren schoon.
In dien benaauwden toestand, tusschen hoop en radeloosheid geslingerd, verliepen de dag van den 15den December en de volgende nacht.
John Mangles week geen oogenblik van zijn post; hij nuttigde niets; hij werd door den angst gefolterd, dien zijn strak gelaat niet wilde verraden, en onvermoeid trachtte zijn blik door de nevelen, die in het noorden zamenpakten, heen te dringen.
En wel mogt hij vreezen. De _Duncan_ uit haar koers gedreven, stormde in ontembare vaart naar de australische kust.
Alleen uit instinct gevoelde John Mangles ook, dat hij met de snelheid van den bliksem werd voortgejaagd.
Ieder oogenblik duchtte hij op een klip te stooten, waarop het jagt in duizend brokken zou verbrijzeld zijn.
Hij berekende, dat de kust geen twaalf mijlen lijwaarts kon verwijderd zijn.
En het land is de schipbreuk, de ondergang van een vaartuig.
Honderdmaal verkieslijker nog is de onmetelijke Oceaan, tegen wiens woede een schip zich ten minste verdedigen kan, al is het ook door mede te gaan.
Maar werpt de storm het op de kust, dan is het verloren.
John Mangles ging lord Glenarvan opzoeken en sprak met hem onder vier oogen: hij legde hem het gevaar van hun toestand onbewimpeld bloot, dien hij met de koelbloedigheid van een zeeman, die op alles voorbereid is, onder de oogen zag, en besloot met te zeggen, dat hij misschien de _Duncan_ op het strand zou moeten zetten.
"Om degenen, die aan boord zijn, te redden, als het mogelijk is, mylord!"
"Ga uw gang, John!" antwoordde Glenarvan.
"En lady Helena? miss Grant?"
"Ik zal ze eerst in het laatste oogenblik er van verwittigen, wanneer alle hoop vervlogen is van zee te houwen.
Gij zult mij waarschuwen."
"Ik zal u waarschuwen, mylord!"
Glenarvan keerde terug naar de dames, die, al kenden zij den geheelen omvang van het gevaar niet, toch wel gevoelden, dat het dreigend was.
Zij legden grooten moed aan den dag, althans niet minder dan haar reisgenooten.
Paganel had het druk met thans zeer ongelegen komende theoriën over de rigting der luchtstroomingen, en hield voor Robert, die naar hem luisterde, belangrijke vergelijkingen tusschen de tornado's, de cyclonen en de regtlijnige stormen.
Wat den majoor betreft, deze wachtte met al de bedaardheid van een Muzelman het einde af.
Tegen elf ure scheen de orkaan wat te bedaren; de vochtige nevelen verdeelden zich en bij een kortstondigen lichtstraal kon John zes mijlen te lijwaart een lage kust zien, waarop hij regt aanhield.
Monsterachtige golven braken op een ontzettende hoogte, van wel vijftig voeten en meer.
John begreep, dat zij daar een steunpunt vonden, anders konden zij zoo hoog niet op elkander stapelen.
"Daar zijn zandbanken," zeide bij tot Austin.
"Dat geloof ik ook," antwoordde de stuurman.
"Wij zijn in Gods hand," hernam John; "wanneer Hij de _Duncan_ geen toegankelijke doorvaart opent en ze er zelf niet invoert, zijn wij verloren."
"Het is juist vloed, kapitein! welligt zullen wij over die banken heen kunnen komen."
"Maar zie toch eens, Austin! hoe groot de woede der golven is!
Welk schip zou daartegen bestand zijn!
Laten wij God om zijn bijstand smeeken, mijn vriend!"
Intusschen liep de _Duncan_ onder haar stormfok met ontzettende vaart op de kust aan.
Weldra was ze nog maar twee mijlen van den buitenrand der baai.
Toch meende John aan gene zijde van dien schuimenden rand een bedaarder bekken te ontwaren.
Daar zou de _Duncan_ betrekkelijk veilig geweest zijn.
Maar hoe daar te komen?
John liet zijn passagiers op het dek komen; hij wilde niet, dat zij, nu de schipbreuk ophanden was, in de kampanje opgesloten zouden blijven.
Glenarvan en zijne reisgenooten lieten het oog over de verbolgen zee gaan.
Mary Grant verbleekte.
"John!" fluisterde Glenarvan den jeugdigen kapitein in, "ik zal pogen mijn vrouw te redden of met haar omkomen.
Zorg gij voor miss Grant."
"Ja, Uwe Edelheid!" antwoordde John Mangles, terwijl hij de hand van den lord aan zijn vochtige oogen bragt.
De _Duncan_ was nog maar eenige kabellengten van den voet der banken af.
Daar het juist vloed was, zou de zee ongetwijfeld genoeg water onder de kiel van het jagt hebben gelaten om het over die gevaarlijke ondiepte heen te tillen. Maar de hemelhooge golven, het zoo beurtelings opligtende en wegvloeijende, zouden het onfeilbaar met het achtereind op den grond doen stooten.
Bestond er dan geen middel om de beweging dier baren te verminderen, het over elkander glijden harer vloeibare deeltjes gemakkelijk te maken, in een woord om die onstuimige zee te doen bedaren?
Daar viel John Mangles nog een laatste gedachte in. "De traan!" riep hij; "kinderen! giet traan! giet traan!"
Al het scheepsvolk begreep terstond wat hij wilde.
Hij wilde een middel beproeven, dat soms slaagt; de woede der golven bedaart, als men ze met een laag olie bedekt; die laag drijft boven en vernietigt den schok van het water, dat ze glad maakt.
Het middel werkt onmiddellijk, maar kort; zoodra een schip die kunstmatige zee achter zich heeft, verdubbelt haar woede, en ongelukkig het vaartuig, dat het volgen wil!.
De vaten met den voorraad robbentraan werden door de matrozen, wier krachten het gevaar verhonderdvoudigde, op de voorplecht geheschen; daar werden zij met bijlen stukgeslagen en aan stuur- en bakboord boven de verschansing opgehangen.
"Houdt ze goed vast!" riep John Mangles, die het gunstige oogenblik afwachtte.
In twintig seconden was het jagt aan den ingang van het vaarwater, dat door een brullenden voorvloed werd versperd.
Nu was het tijd om te handelen.
"Een, twee, drie! in Gods naam!" riep de jeugdige kapitein.
De vaten werden omgekanteld, en stroomen traan vloeiden er uit.
Oogenblikkelijk maakte de olielaag de schuimende oppervlakte der zee om zoo te zeggen effen.
De _Duncan_ vloog over het stille water, en was weldra in een rustig bekken, aan gene zijde der geduchte banken, terwijl de oceaan, van zijn boeijen ontslagen, achter haar met onbeschrijfelijke woede raasde.
VI.
Kaap Bernouilli.
Het eerste werk van John Mangles was zijn schip stevig voor twee ankers te leggen.
Hij ankerde op vijf vademen water. De grond was goed en bestond uit hard keizand, waarin het anker goed vasthield.
Derhalve behoefde hij niet te vreezen, dat het schip doordrijven of bij laag water op het strand raken zou.
Na zooveel uren achtereen in dreigende gevaren verkeerd te hebben, lag de _Duncan_ thans in een soort van kreek, die door een hooge cirkelvormige landspits tegen de zeewinden beschut was.
Lord Glenarvan had den jeugdigen kapitein de hand gedrukt met de woorden: "John! ik dank u!" En John gevoelde zich rijkelijk door die eenvoudige woorden beloond.
Glenarvan hield het geheim van den angst, dien hij uitgestaan had, in zijn boezem besloten, en lady Helena noch miss Grant, zelfs Robert niet, gisten aan welke vreeselijke gevaren zij ontkomen waren.
Een zeer gewigtige zaak moest nog opgehelderd worden.
Op welk punt van de kust had die ontzettende storm de _Duncan_ geworpen?
Waar zou ze weer op den regten weg komen?
Hoever ten zuidwesten lag kaap Bernouilli wel van hen af?
Dat waren de eerste vragen, die John Mangles gedaan werden.
Deze nam terstond hoogte, en teekende zijn waarnemingen op de scheepskaart aan.
Daaruit bleek, dat de _Duncan_ niet heel veel uit haar koers was geslagen: naauwelijks twee graden.
Zij lag op 136°12' lengte en 35°7' breedte, bij kaap Onheil, een der landpunten van Zuid-Australië, drie honderd mijlen van kaap Bernouilli af.
Kaap Onheil, een onheilspellende naam! ligt tegenover kaap Borda, door een voorgebergte van het Kangoeroe-eiland gevormd.
Tusschen die twee kapen ligt de ingang der Investigator-straat, die naar twee vrij diepe golven voert, waarvan de noordelijke de Spencer-golf, de zuidelijke de golf van St. Vincent heet.
Op de oostkust dezer laatste is de haven van Adelaïde gegraven, de hoofdplaats der provincie Zuid-Australië.
Deze stad, in 1836 gesticht, telt veertig duizend inwoners, en levert tamelijk voldoende hulpmiddelen op.
Maar zij houdt zich meer bezig met het bebouwen van den vruchtbaren bodem, het aankweeken van druiven en oranje-appelen, en met landbouw ondernemingen dan met groote fabrieken.
Haar bevolking telt minder fabriekanten dan landbouwers, en heeft weinig op met handelszaken of ambachten en kunsten.
Kon de _Duncan_ haar averij hier herstellen?
Dit moest uitgemaakt worden. John Mangles wilde weten hoe de zaken stonden.
Hij liet onder den achtersteven van het jagt duiken; de duikers berigtten hem, dat een der bladen van de schroef omgebogen was en tegen den achtersteven aanzat: daaruit vloeide voort, dat zij onmogelijk kon omdraaijen.
Die averij werd zoo belangrijk geoordeeld, dat het herstel werktuigen zou vorderen, die te Adelaïde niet te vinden zouden zijn.
Na rijp overleg namen Glenarvan en kapitein John het volgende besluit: de _Duncan_ zou de australiscbe kust langs zeilen en tevens de _Britannia_ opsporen; zij zou bij kaap Bernouilli aanleggen, waar men de laatste inlichtingen zou inwinnen, en van daar zuidwaarts tot Melbourne stevenen, waar de geledene schade gemakkelijk hersteld kon worden.
Zoodra de schroef weer in orde was, zou de _Duncan_ op de oostkust gaan kruisen om haar nasporingen te eindigen. Dit voorstel werd goedgekeurd.
John Mangles besloot van den eersten gunstigen wind gebruik te maken om onder zeil te gaan. Deze liet zich niet lang wachten.
Tegen den avond was de orkaan geheel bedaard. Een vaarbare zuidweste-wind verving hem.
De noodige maatregelen werden genomen om zee te kunnen bouwen. Nieuwe zeilen werden aangeslagen. 's Morgens ten vier ure liepen de matrozen in het spil.
Weldra stond het anker loodregt, het slipte, en onder haar fokkezeil, haar marszeil, haar bramzeil, haar kluivers, haar groote bezaan en haar driehoekzeil, zeilde de _Duncan_ met stuurboordshalzen scherp bij den wind langs de australiscbe kust.
Twee uren later verloor men kaap Onheil uit het oog, en bevond men zich dwars voor de Investigator-straat. 's Avonds zeilden ze om kaap Borda, en stevende men op eenige kabelslengten afstand voorbij het Kangoeroe-eiland.
Dit is het grootste der australiscbe eilandjes en dient tot schuilplaats voor de ontvlugte gedeporteerden.
Het had een uitlokkend voorkomen; onmetelijke grastapijten bedekten de vlotgebergten langs de kusten.
Evenals ten tijde der ontdekking, in 1802, zag men tallooze kudden kangoeroes door de bosschen en over de vlakten huppelen. 's Anderendaags, terwijl de _Duncan_ in den wind opwerkte, werden de sloepen aan land gezonden met last om den kustzoom te onderzoeken.
Van zes en dertig tot acht en dertig graden breedte wilde Glenarvan geen punt ondoorzocht laten.
Den 18den December liep het jagt, dat als ware het een clipper met volle zeilen bij den wind voer, zeer digt langs den oever der Encounter-baai.
Daar kwam in 1828 de reiziger Sturt, nadat hij de Murray, de grootste rivier van Zuid-Australië ontdekt had, aan.
Het waren niet meer de lagchende oevers van het Kangoeroe-eiland, maar dorre heuvels, die van tijd tot tijd de eentoonigheid van een vlakke en ingekorven kust afbraken, hier en daar een graauwe steile rots, of voorgebergten van zand, kortom al de naaktheid van een poolland.
Op dien togt hadden de booten een moeijelijk werk. De zeelieden klaagden er echter niet over.
Meestal werden zij door Glenarvan, diens onafscheidelijken Paganel en den jongen Robert vergezeld. Met eigene oogen wilden zij eenig overblijfsel van de _Britannia_ opzoeken.
Maar dat naauwlettend onderzoek bragt niets van de schipbreuk aan het licht.
De australische oevers vertelden dienaangaande evenmin iets als Patagonië.
Intusschen mogt men niet alle hoop opgeven, zoolang het juiste punt, dat het document aangaf, niet bereikt was.
Dat men zoo handelde, was alleen uit overmaat van voorzigtigheid, en om niets aan het toeval over te laten. 's Nachts braste de _Duncan_ op, om zooveel mogelijk op dezelfde plaats te blijven, en overdag werd de kust zorgvuldig onderzocht.
Zoo kwam men den 20sten December voor kaap Bernouilli, het uiteinde der Lacépède-baai, zonder het geringste overblijfsel van het wrak gevonden te hebben.
Maar die vergeefsche nasporingen bewezen niets tegen den kapitein der _Britannia_.
Want in de twee jaren, die na de ramp waren verloopen, kon het niet anders of de zee moest het overschot van den driemaster verstrooid, vernield en van de klip gescheurd hebben.
Ook moesten de inboorlingen, die de schipbreuken ruiken gelijk een gier een lijk ruikt, het geringste overschot opgezameld hebben.
En Harry Grant en zijn beide lotgenooten, gevangen genomen op het oogenblik, dat de golven hen op de kust wierpen, waren ongetwijfeld tot diep in het binnenland meegesleept.
Maar dan verviel ook een van de schrandere gissingen van Jacques Paganel.
Zoo lang er sprake was van het argentijnsche gebied, kon de aardrijkskundige met volle regt beweren, dat de cijfers van het document betrekking hadden, niet op het tooneel van de schipbreuk maar op de plaats der gevangenschap.
De groote stroomen der Pampa, hun talrijke zijtakken immers waren daar om het kostbare document naar zee te voeren.
Hier integendeel, in dit gedeelte van Australië, zijn maar weinig stroomen, die de zeven en dertigste parallel snijden; bovendien vloeijen de Rio-Colorado, de Rio-Negro door woeste, onbewoonbare en onbewoonde kusten naar zee, terwijl de hoofdrivieren van Australië, de Murray, de Yarra, de Torrens, de Darling, òf in elkander, òf in den Oceaan vallen met monden, die druk bezochte reeden en havens geworden zijn, die een levendige scheepvaart drijven.
Hoe onwaarschijnlijk was het dus niet, dat een brooze flesch met den stroom zulke druk bevaren rivieren had kunnen afdrijven en den Indischen oceaan bereiken?
Die onmogelijkheid kon aan geen schrandere koppen ontgaan.
De stelling van Paganel, die in Patagonië, in de argentijnsche provinciën aannemelijk was, zou dus in Australië onhoudbaar geweest zijn.
Paganel gaf dit toe in een gesprek, dat hierover door majoor Mac Nabbs werd aangeknoopt.
Het werd stellig zeker, dat de graden in het document vermeld, alleen betrekking hadden op de plaats der schipbreuk, en dat bij gevolg de flesch in zee geworpen was ter plaatse, waar de _Britannia_ verging, op de westkust van Australië.
En toch sloot, zooals Glenarvan teregt opmerkte, deze laatste uitlegging de gissing niet uit, dat kapitein Grant gevangen was.
En liet deze het ook niet in zijn document doorschemeren in deze belangrijke woorden: "_waar zij gevangenen zullen zijn van wreede inboorlingen?_" Maar er bestond geen enkele reden meer om de gevangenen liever op de zeven en dertigste parallel dan op een andere te zoeken.
Nadat deze vraag lang besproken en ten laatste aldus opgelost was, kwam men tot het volgende besluit: indien er bij kaap Bernouilli geen spoor van de _Britannia_ te vinden was, zat er voor lord Glenarvan niets anders op, dan naar Europa terug te keeren.
Zijn nasporingen zouden vruchteloos geweest zijn; maar hij had zijn pligt moedig en naauwgezet betracht.
Niettemin werden de passagiers van het jagt er zeer door bedroefd, en Mary en Robert Grant sloegen tot wanhoop over.
Toen zij met lord en lady Glenarvan, John Mangles, Mac Nabbs en Paganel aan land gingen, zeiden de beide kinderen van den kapitein tot elkander, dat de vraag of hun vader gered zou worden, thans onherroepelijk beslist zou worden.
Onherroepelijk mag men wel zeggen; want Paganel had in een vroeger gesprek onwederlegbaar bewezen, dat de schipbreukelingen reeds sedert lang in het vaderland terug zouden geweest zijn, indien hun vaartuig op de klippen der oostkust was vergaan.
"Houd moed! houd moed! houd altijd moed!" herhaalde lady Helena telkens aan het meisje, dat in het bootje, waarmede zij aan land gingen, naast haar zat.
"Gods hand zal ons niet loslaten!"
"Ja, miss Mary!" sprak kapitein John, "wanneer de mensch alle menschelijke hulpmiddelen heeft uitgeput, komt de Hemel tusschen beiden en opent hem, door een onvoorzien voorval, nieuwe wegen."
"God verhoore uw wensch, mijnheer John!" antwoordde Mary Grant.
De oever was nog maar een kabellengte ver; de kaap, die twee mijlen ver in zee vooruitstak, liep hier in vrij zachte hellingen uit.
Het bootje voer een kleine door de natuur gevormde kreek binnen, tusschen nog aangroeijende koraalbanken, die na verloop van tijd een gordel van riffen op de zuidkust van Australië zullen vormen.
Zooals zij daar lagen, waren zij reeds in staat om de kiel van een schip te vernielen, en de _Britannia_ kon daar ligt met man en muis zijn vergaan.
Zonder moeite landden de passagiers van de _Duncan_ op een geheel woeste kust.
Steile vlotgebergten vormden een kustlijn ter hoogte van zestig tot tachtig voet. Het zou bezwaarlijk gegaan zijn om zonder ladders of haken die natuurlijke gordijn te beklauteren.
Gelukkig ontdekte John Mangles zeer van pas een bres, die een halve mijl zuidelijker door een gedeeltelijke instorting der steilte teweeg gebragt was.
Gedurende de hevige voor- en najaarsstormen beukte de zee ongetwijfeld dien wal van brossen tufsteen, en veroorzaakte zoo den val der hoogere gedeelten van het vaste gesteente.
Glenarvan en zijn reisgenooten drongen in de loopgraaf, en kwamen langs een vrij steile helling op den top der rots.
Als een jonge kat klauterde Robert tegen een bijna loodregten rotswand op, en kwam zoo het eerst op den hoogsten kam, tot groot verdriet van Paganel, die zich schaamde, omdat zijn groote beenen van veertig jaar overwonnen werden door kleine van twaalf.
Toch was hij den bedaarden majoor, die zich volstrekt niet haastte, ver vooruit.
Zoodra het gezelschap bijeen was, onderzocht men de vlakte, die zich voor hun oog uitbreidde.
Het was een uitgestrekte, onbebouwde streek, met struikgewas en kreupelhout, een onvruchtbaar gewest, dat Glenarvan vergeleek met de dalen der lage landen van Schotland en Paganel met de onvruchtbare heidevelden van Bretagne.
Maar, scheen die streek al langs de kust onbewoond, in de verte bleek de tegenwoordigheid van den mensch, niet van den wilde, maar van den arbeider, uit eenige gebouwen met een goed voorkomen.
"Een molen!" riep Robert.
En inderdaad, drie mijlen voor hen uit draaiden de wieken van een molen.
"Ja, het is een molen," sprak Paganel, die zijn kostelijken verrekijker op het aangewezen voorwerp gerigt had. "Het is een klein, even nederig als nuttig gedenkteeken, welks gezigt mijn oog verrukt."
"Ja, mevrouw! en maalt de een het brood voor het ligchaam, de andere maalt het brood voor de ziel. Uit dit oogpunt bezien, gelijken zij ook op elkander."
"Voort, naar den molen!" antwoordde Glenarvan.
Men ging op weg.
Na een half uur loopens zag de grond, door de hand des menschen bewerkt, er geheel anders uit, de overgang van het onvruchtbare land tot het bebouwde veld was plotseling.
In plaats van kreupelhout omringden groene hagen een pas ontgonnen stuk gronds; eenige runderen en een half dozijn paarden graasden in de weiden, die omsloten waren door prachtige acacia's, welke uit de groote boomkweekerijen van het Kangoeroe-eiland gehaald waren.
Allengs vertoonden zich akkers met graan bedekt, eenige roeden gronds met gele korenaren bezaaid, eenige hooischelven, als groote bijenkorven overeind gezet, boomgaarden met een frissche omheining, een schoone tuin, Horatius waardig, waarin het aangename met het nuttige vermengd was, vervolgens lootsen en behoorlijk ingerigte woningen voor de dienstboden en ten laatste een eenvoudig en geriefelijk huis, waarboven de aardige molen met zijn spitse kap uitstak, die door de vlugtige schaduw zijner groote wieken werd geliefkoosd.
Op het geblaf van vier groote honden, die de komst der vreemdelingen meldden, trad thans een man van een vijftig jaar met een vriendelijk voorkomen uit het hoofdgebouw.
Vijf flinke en sterke jongens, zijn zoons, volgden hem met hun moeder, een groote en stevige vrouw.
Vergissing was hier niet mogelijk: die man, door zijn wakker gezin omringd, in het midden van dien nog nieuwen aanleg, in dit bijna maagdelijk gewest, was het volmaakte beeld van den ierschen kolonist, die om de armoede in zijn land te ontgaan fortuin en geluk aan gene zijde der zee is gaan zoeken.
Glenarvan en de zijnen hadden zich nog niet voorgesteld, zij hadden nog geen tijd gehad om hun naam en betrekking op te geven, toen zij reeds met deze hartelijke woorden begroet werden:
"Vreemdelingen! weest welkom in het huis van Paddy O'Moore." "Zijt gij een Ier?" vroeg Glenarvan, de hand drukkende, die de kolonist hem toestak.
"Ik ben het geweest," antwoordde Paddy O'Moore; "thans ben ik een Australiër.
Komt binnen, wie gij ook moogt zijn, heeren! en beschouwt dit huis als het uwe."
Die gulle uitnoodiging werd natuurlijk zonder pligtplegingen aangenomen.
Lady Helena en Mary Grant volgden mistress O'Moore naar binnen, terwijl de zoons van den kolonist de bezoekers van hun wapens ontlastten.
Een luchtige en heldere zaal besloeg de benedenverdieping van het huis, dat van sterke op elkander gestapelde balken gebouwd was.
Eenige houten banken aan de met heldere kleuren beschilderde wanden vastgespijkerd, een tiental schabellen, twee eikenhouten kisten, waarop wit aardewerk en blinkende tinnen kannen pronkten, een breede en lange tafel, waaraan twintig gasten met gemak konden zitten, maakten het huisraad uit, dat volkomen overeenstemde met het stevige gebouw en de sterke bewoners.
Het middageten stond op tafel.
De soepkom dampte tusschen het ossengebraad en den schapenbout, omringd door groote schotels olijven, druiven en oranje-appelen; het noodige was voorhanden en het overtollige werd niet gemist.
De gastheer en zijn vrouw noodigden zoo dringend, de tafel zag er zoo uitlokkend uit, was zoo groot en zoo rijkelijk voorzien, dat het onbetamelijk zou geweest zijn niet aan te zitten.
Reeds kwamen de knechts, de gelijken van hun baas, deelnemen aan den maaltijd.
Paddy O'Moore wees den vreemdelingen met de hand de eereplaats aan. "Ik wachtte u," zeide hij op een eenvoudigen toon tot lord Glenarvan.
"Gij?" antwoordde deze zeer verrast.
"Ik wacht altijd degenen, die komen," antwoordde de Ier.
Vervolgens deed hij op ernstigen toon, terwijl zijn gezin en de dienstboden eerbiedig staan bleven, het katholieke gebed vóór den eten.
Lady Helena was diep geroerd door zulk een volmaakten eenvoud van zeden, en een blik van haar man gaf haar te kennen, dat hij het evenzeer bewonderde als zij.
Men deed de tafel eer aan.
Het gesprek werd overal zeer levendig.
Tusschen een Schot en een Ier is de kennis spoedig gemaakt.
De Clyde, die maar eenige voeten breed is, delft een dieper gracht tusschen Schotland en Engeland, dan het twintig uren breede Noorder-kanaal, dat het oude Caledonië van het groene Erin scheidt.
O'Moore vertelde zijn geschiedenis. Het was die van al de landverhuizers, welke het gebrek uit hun land jaagt.
Velen komen in verre streken fortuin zoeken, die slechts misrekeningen en rampen vinden.
Zij beschuldigen het lot, maar vergeten de schuld te geven aan hun onverstand, hun traagheid en hun ondeugden.
Wie matig en moedig, spaarzaam en braaf is, dien gaat het goed.
Zoo ook met Paddy O'Moore.
Hij verliet Dundalk, waar hij van honger stierf, trok met zijn gezin naar Australië, versmaadde het werk van den goudgraver voor de minder onzekere vermoeijenissen van den landman, kwam te Adelaïde aan wal, en begon twee maanden later zijn ontginning, die thans zulke heerlijke vruchten afwierp.
Het geheele gebied van Zuid-Australië is in stukken verdeeld, die elk tachtig acres groot zijn.
Die verschillende stukken worden door de regeering aan de kolonisten afgestaan, en op ieder stuk kan een vlijtig landman in zijn onderhoud voorzien en een zuiver bedrag van tachtig pond sterling uit zijn overwinst besparen.
Dat wist Paddy O'Moore.
Zijn kennis van den landbouw kwam hem zeer te stade.
Hij leefde, hij spaarde, hij kreeg nieuwe stukken uit de overwinst van het eerste.
Het ging goed met zijn gezin en zijn onderneming.
De Iersche boer werd grondeigenaar, en hoewel hij er nog geen twee jaar was, bezat hij reeds vijf honderd acres grond, die door zijn zorgen vruchtbaar gemaakt waren, en vijf honderd stuks vee.
Hij was zijn eigen meester, na de slaaf der Europeërs geweest te zijn, en zoo onafhankelijk als men slechts in het meest vrije land der wereld kan zijn.
Zijn gasten beantwoordden dit verhaal van den Ierschen landverhuizer met opregte en welgemeende gelukwenschingen.
Paddy O'Moore wachtte zeker, toen zijn verhaal uit was, dat zijn openhartigheid met gelijke vertrouwelijkheid beantwoord zou worden, maar hij lokte ze niet uit.
Hij was een van die bescheidene menschen, die zeggen: Nu weet gij, wie ik ben, maar ik vraag u niet, wie gij zijt.
Glenarvan had er ook regtstreeksch belang bij om over de _Duncan_, over zijn tegenwoordigheid aan kaap Bernouilli, en over de nasporingen, die hij met stalen volharding voortzette, te spreken.
Maar als iemand, die regt op zijn doel afgaat, ondervroeg hij eerst Paddy O'Moore betreffende de schipbreuk der _Britannia_.
Het antwoord van den Ier was niet gunstig.
Hij had nooit van dat schip hooren spreken.
Sedert twee jaren was er geen schip op de kust vergaan, noch boven noch beneden de kaap.
Die ramp nu was eerst vóór twee jaren gebeurd. Hij kon dus op de stelligste wijze verzekeren, dat de schipbreukelingen niet op dit gedeelte der westkust geworpen waren.
"En nu, mylord!" voegde hij er bij, "zou ik wel willen weten welk belang gij er bij hebt om mij die vraag te doen?" Nu vertelde Glenarvan den kolonist de geheele geschiedenis van het document, de reis van het jagt, de pogingen reeds aangewend om kapitein Grant terug te vinden; hij verzweeg niet, dat zijn vurigste hoop vernietigd werd door zulke stellige verzekeringen, en dat hij wanhoopte, ooit de schipbreukelingen der _Britannia_ terug te vinden.
Zulk een gezegde moest een smartelijken indruk teweegbrengen op de hoorders van Glenarvan.
Robert en Mary luisterden in tranen zwemmende toe, Paganel vond geen woord om hen te troosten en hun moed in te boezemen.
John Mangles leed onuitsprekelijk.
Reeds maakte de wanhoop zich meester van de ziel dier wakkere mannen, welke de _Duncan_ te vergeefs naar die verre stranden gevoerd had, toen deze woorden klonken: "Mylord! loof en dank God!
Wanneer kapitein Grant nog leeft, leeft hij hier in Australië!"
VII. Ayrton.
Onbeschrijfelijk was de verbazing, door deze woorden gewekt.
Glenarvan was ijlings opgerezen en riep, terwijl hij zijn zitplaats op zijde schoof:
"wie spreekt daar?"
"Ik," antwoordde een der knechts van Paddy O'Moore, die aan het lagereind der tafel zat.
"Gij, Ayrton!" zeide de kolonist, niet minder verbaasd dan Glenarvan.
"Ik!" herhaalde Ayrton, met aangedane doch vaste stem "ik, een Schot, gelijk gij, mylord! ik, een van de schipbreukelingen der _Britannia_!"
Deze verklaring bragt een onbeschrijfelijke uitwerking teweeg.
Mary Grant, die bijna stierf half van ontroering, maar ditmaal ook half van geluk, zonk in de armen van lady Helena.
John Mangles, Robert, Paganel stonden van hun plaats op en liepen naar den man, dien Paddy O'Moore Ayrton genoemd had.
Het was iemand van vijf en veertig jaar, met een ruw uiterlijk en een fonkelend oog, dat bijna verborgen werd door de zware wenkbraauwen.
Zijn kracht was zeker buitengemeen, ondanks de magerheid van zijn ligchaam.
Hij was grof gebouwd en sterk gespierd, en volgens een schotsche uitdrukking verbeuzelde hij zijn tijd niet met zich vet te mesten.
Een middelmatige gestalte, breede schouders, een vaste gang, een gelaat, waarop schranderheid en geestkracht te lezen stonden, ofschoon de trekken grof waren, dit alles nam de aanwezigen gunstig voor hem in.
De belangstelling, die hij inboezemde, werd nog vergroot door de versche sporen van uitgestaan lijden, die zijn gezigt vertoonde.
Men zag dat hij veel geleden had, ofschoon hij wel de man er naar scheen te wezen, die lijden kon verdragen, trotseeren en overwinnen.
Glenarvan en zijn vrienden hadden dit bij den eersten oogopslag gevoeld.
De persoonlijkheid van Ayrton maakte onmiddellijk een sterken indruk.
Glenarvan, zich tot aller tolk makende, overstelpte hem met vragen, die Ayrton beantwoordde.
De ontmoeting van Glenarvan en Ayrton had bij beiden, het was duidelijk, een wederzijdsche aandoening opgewekt.
Vandaar dat Glenarvan's eerste vragen zonder orde en als het ware onwillekeurig van zijn lippen vloeiden.
"Zijt gij een van de schipbreukelingen der _Britannia_?" vroeg hij.
"Ja, mylord, de bootsman van kapitein Grant," antwoordde Ayrton.
"Met hem na de schipbreuk gered?"
"Neen, mylord! neen!
Op dat verschrikkelijk oogenblik werd ik van hem gescheiden, van het dek geslingerd, op de kust geworpen."
"Dus zijt gij niet een der beide matrozen, waarvan het document spreekt?"
"Neen.
Ik wist niets van het bestaan van dat document.
De kapitein heeft het in zee geworpen, toen ik niet meer aan boord was."
"Maar de kapitein, de kapitein!"
"Ik dacht, dat hij verdronken, verdwenen, met de geheele bemanning der _Britannia_ te gronde gegaan was.
Ik meende, dat ik alleen die ramp overleefd had."
"Maar gij hebt gezegd, dat kapitein Grant in leven was!"
"Neen.
Ik heb gezegd: indien de kapitein leeft...."
"Gij hebt er bijgevoegd: dan is hij hier op het vastland van Australië."
"Hij kan nergens anders zijn."
"Weet gij dan niet, waar hij is?"
"Neen, mylord ik zeg u nog eens, ik meende, dat hij in de golven begraven of tegen de rotsen verbrijzeld was.
Door u hoor ik eerst, dat hij misschien nog leeft."
"Door mij? maar wat weet gij dan toch?" vroeg Glenarvan gejaagd.
"Niets anders dan dit: indien kapitein Grant in leven is, is hij in Australië."
"Waar heeft de schipbreuk dan plaats gehad?" vroeg nu majoor Mac Nabbs.
Dit had de eerste vraag moeten zijn; maar in de verwarring door dit voorval teweeggebragt, had Glenarvan, die vóór alles weten wilde, waar kapitein Grant zich bevond, niet gevraagd naar de plaats, waar de _Britannia_ vergaan was.
Het gesprek, dat tot nu toe onbepaald en onzamenhangend geweest was, van den hak op den tak sprong, de onderwerpen vlugtig aanroerde zonder ze geheel te doorgronden, de feiten dooreenhaspelde, de datums verschikte, nam nu een betere wending, en weldra stonden al de bijzonderheden dezer duistere geschiedenis den hoorders duidelijk voor den geest.
Op de vraag door Mac Nabbs gedaan, antwoordde Ayrton in dezer voege:
"Toen ik van de voorplecht werd geslingerd, waar ik den vliegenden kluiver naar beneden haalde, liep de _Britannia_ op de australische kust aan.
Zij was er nog geen twee kabellengten van af.
De schipbreuk heeft dus op diezelfde plek plaats gehad."
"Op zeven en dertig graden breedte?" vroeg John Mangles.
"Op zeven en dertig graden," antwoordde Ayrton.
"Op de westkust?"
"Wel neen! Op de oostkust," gaf de bootsman haastig ten antwoord.
"En wanneer?"
"In den nacht van den 27sten Junij 1862."
"Zoo is het! zoo is het!" riep Glenarvan.
"Dus ziet gij wel, mylord!" voegde Ayrton er bij, "dat ik met regt mogt zeggen: indien kapitein Grant nog leeft, moet gij hem op het vastland van Australië zoeken, en nergens anders."
"En wij zullen hem zoeken, en hem vinden, en hem redden, mijn vriend!" riep Paganel.
"Ach! kostbaar document!" voegde hij er hoogst naïf bij, "men moet zeggen, dat gij in handen van heel slimme menschen gevallen zijt."
Er was zeker niemand, die de vleijende woorden van Paganel verstond.
Glenarvan en lady Helena, Mary en Robert stonden om Ayrton heen.
Allen drukten hem de hand.
Het scheen, alsof de tegenwoordigheid van dien man een zeker onderpand was van de redding van Harry Grant.
Was de matroos aan de gevaren der schipbreuk ontkomen, waarom zou dan de kapitein niet evengoed ongedeerd aan het onheil ontsnapt zijn?
Ayrton herhaalde telkens, dat kapitein Grant ongetwijfeld in leven was, evenals bij zelf.
Waar? dat kon hij niet zeggen, maar zeker op dit vastland.
Op de duizend vragen, waarmee hij bestormd werd, antwoordde hij met groote kennis van zaken en beknoptheid.
Terwijl hij sprak, hield miss Mary zijn hand in de hare.
Hij was een reisgenoot haars vaders, die matroos, een der zeelieden van de _Britannia_!
Hij had Harry Grant vergezeld, met hem de zee bevaren, dezelfde gevaren getart!
Mary kon haar oog van dat ruwe gelaat niet afwenden, en weende van geluk.
Nog was het niemand in de gedachte gekomen om de waarheidsliefde en identiteit van den bootsman te betwijfelen.
De majoor en misschien ook John Mangles, die niet zoo ligtgeloovig waren, waren de eenigen die zich afvroegen, of de woorden van Ayrton wel volkomen vertrouwen verdienden.
Zijn onverwachte ontmoeting kon aanleiding geven tot twijfel, zooal niet tot eenige achterdocht.
Zeker had Ayrton overeenstemmende feiten en datums en treffende bijzonderheden opgegeven.
Maar hoe naauwkeurig de omstandigheden ook zijn, zij maken nog geen zekerheid uit, en doorgaans, de ondervinding leert het, verschuilt zich de leugen achter de opgave van de geringste bijzonderheden.
Mac Nabbs hield dus zijn meening voor zich en liet zich voor noch tegen uit.
De twijfelingen van Mac Nabbs waren niet lang bestand tegen de woorden van den zeeman, en hij hield hem inderdaad voor een reisgenoot van kapitein Grant, toen hij gehoord had, hoe deze tot het jonge meisje over haar vader sprak.
Ayrton kende Mary en Robert opperbest.
Hij had ze te Glasgow gezien bij de afvaart der _Britannia_.
Hij herinnerde hun, hoe ze tegenwoordig waren geweest bij het afscheidsmaal, dat de kapitein zijn vrienden aan boord had gegeven.
De sherif, Mac Intyre, was er bij.
Men had Robert,--die toen pas tien jaar was,--toevertrouwd aan de zorg van Dick Turner, den schipper, en hij was dezen ontloopen om in de bramsalingen te klauteren.
"Dat is waar, dat is waar!" zeide Robert Grant.
En zoo haalde Ayrton duizend kleinigheden aan, schijnbaar zonder er zooveel gewigt aan te hechten als John Mangles deed.
En toen hij zweeg, zeide Mary met haar zoete stem: "Toe, mijnheer Ayrton! vertel ons nog wat van onzen armen vader!"
De bootsman deed zijn best om aan het verlangen van het meisje te voldoen.
Glenarvan wilde hem niet in de rede vallen, en toch verdrongen wel twintig gewigtiger vragen zich in zijn hoofd; maar wijzende op de blijde ontroering van Mary, legde lady Helena hem het zwijgen op.
Zoo pratende vertelde Ayrton de geschiedenis der _Britannia_ en haar reis over de Stille Zuidzee.
Mary Grant wist er reeds veel van, daar de berigten van het schip tot de maand Mei van het jaar 1862 liepen.
In dat tijdverloop van een jaar deed Harry Grant de voornaamste eilanden van Oceanië aan.
Hij bezocht de Hebriden, Nieuw-Guinea, Nieuw-Zeeland, Nieuw-Caledonië, vond dikwijls, dat anderen te regt of ten onregte beweerden den grond in bezit te hebben genomen, en had te kampen met den onwil der engelsche overheden; want zijn schip werd in de britsche koloniën streng in het oog gehouden.
Echter had hij een belangrijk punt gevonden op de westkust van de Papoea-eilanden; hij oordeelde, dat het daar gemakkelijk zou zijn een schotsche volkplanting te vestigen, die stellig tot bloei zou geraken; een goede en rijk voorziene ververschingsplaats toch op den weg naar de Molukken en de Philippijnen moest de schepen lokken, vooral wanneer de doorgraving der landengte van Suez de weg om de kaap de Goede Hoop in onbruik had doen geraken.
Harry Grant was een der Engelschen, die veel ophadden met het werk van den heer de Lesseps, en die geen staatkundigen naijver bij een groot wereldbelang in het spel bragten.
Na dit onderzoek der Papoea-eilanden ging de _Britannia_ te Callao nieuwen voorraad innemen, en verliet die haven den 30sten Mei 1862, om door den Indischen Oceaan en om de Kaap naar Europa terug te keeren.
Drie weken na zijn vertrek werd het schip door een geweldigen storm ontredderd.
Het werd op zijde geworpen.
De masten moesten gekapt worden. Er kwam een lek, dat men niet kon stoppen.
De bemanning was weldra geheel uitgeput. Men kon de pompen niet vrij houden.
Acht dagen lang was de _Britannia_ de speelbal der orkanen.
Binnen kort stond er zes voet water in het ruim.
Ze verkeerde in zinkenden toestand.
De booten waren gedurende den storm weggeslagen.
Men moest op het schip omkomen, toen men, zooals Paganel juist gezien had, in den nacht van den 27sten Junij de oostkust van Australië ontdekte.
Weldra liep het schip op het strand. Een hevige schok had er plaats.
Ayrton werd op dat oogenblik door een golf opgenomen, midden in de branding geslingerd, en verloor zijn bewustzijn.
Toen hij weer bijkwam, was hij in de handen der inboorlingen, die hem naar het binnenland sleepten.
Van nu af hoorde hij niet meer van de _Britannia_ spreken, en dus vooronderstelde hij, niet zonder grond, dat ze op de gevaarlijke riffen der Twofold-baai met man en muis was vergaan.
Hier eindigde het verhaal betreffende kapitein Grant; meer dan eens ontlokte het uitroepen van droefheid aan zijn hoorders.
Zonder onbillijk te zijn mogt de majoor niet aan de waarheid er van twijfelen.
Maar na de geschiedenis der _Britannia_ moest de eigene geschiedenis van Ayrton voor het oogenblik nog belangrijker zijn.
Afgaande op het document twijfelde men niet, of Grant had met twee zijner matrozen, evenzeer als Ayrton zelf, de schipbreuk overleefd.
Uit het lot van den een mogt men met grond tot dat van den ander besluiten.
Derhalve werd Ayrton uitgenoodigd zijn lotgevallen mede te deelen.
Het was een zeer eenvoudig en zeer kort verhaal.
De arme schipbreukeling, de gevangene van een inlandschen volksstam, werd naar het binnenland gevoerd, dat de Darling besproeit, dat wil zeggen tot vier honderd mijlen benoorden den zeven en dertigsten breedtegraad.
Daar leefde hij hoogst ellendig, omdat die stam het zelf heel naar had; maar hij werd niet mishandeld.
Die harde slavernij duurde twee lange jaren. Maar hij gaf de hoop niet op om zijn vrijheid nog eenmaal te herkrijgen.
Hij loerde op de eerste gelegenheid de beste om te ontsnappen, hoewel zijn vlugt hem aan tallooze gevaren moest blootstellen.
In zekeren nacht, het was in de maand October 1864, verschalkte hij de waakzaamheid van de inboorlingen en verdween in het digtst der ontzaggelijke wouden.
Een maand lang zwierf hij, het leven rekkende met wortels, met eetbare varens, met gom der mimosa's, in die uitgestrekte woestenijen rond, zich des daags naar de zon, des nachts naar de sterren rigtende, en vaak aan wanhoop ter prooi: zoo trok hij door moerassen, over bergen en rivieren, en doorkruiste dat onbewoonde gedeelte van het vastland, waar slechts weinige reizigers zich gewaagd hebben.
Stervend en verhongerd kwam hij eindelijk aan de gastvrije woning van Paddy O'Moore, waar hij tot loon voor zijn arbeid een onbekommerd leven vond.
"Prijst Ayrton mij," zeide de iersche kolonist, toen dit verhaal uit was, "ik voor mij kan ook niets anders doen dan hem prijzen.
Hij is een wakker, braaf en goed man, een arbeider in den volsten zin des woords, en als ze hem bevalt, zal de woning van Paddy O'Moore lang de zijne wezen."
Ayrton dankte den Ier met een tamelijk norsch gebaar, en wachtte af of men hem nog iets te vragen mogt hebben.
Hij hield het er echter voor, dat de billijke nieuwsgierigheid zijner hoorders nu wel bevredigd zou zijn.
Kon hij nog wel op iets antwoorden, wat niet reeds honderdmaal gezegd was?
Glenarvan was dan ook op het punt om de beraadslagingen te openen over een nieuw plan, dat nu met behulp van de ontmoeting van Ayrton en diens inlichtingen moest opgemaakt worden, toen de majoor den matroos aldus aansprak:
"Gij waart bootsman aan boord der _Britannia_?"
"Ja," antwoordde Ayrton zonder aarzelen.
Maar begrijpende, dat een zeker gevoel van wantrouwen, een twijfel, hoe gering ook, den majoor die vraag had ingegeven, voegde hij er bij:
"Ik heb mijn aanstelling nog uit de schipbreuk gered." En terstond verliet hij de huishoudkamer om dit stuk te halen.
Hij bleef geen minuut weg. Maar Paddy O'Moore had toch tijd om te zeggen:
"Mylord! ik verzeker u, dat die Ayrton een brave kerel is; hij dient mij nu twee maanden, maar ik heb niet het geringste op hem aan te merken.
Ik kende de geschiedenis zijner schipbreuk en zijner gevangenschap.
Hij is een opregt man en uw volle vertrouwen waardig."
Glenarvan wilde juist antwoorden, dat hij nooit aan de goede trouw van Ayrton had getwijfeld, toen deze binnenkwam en zijn aanstelling in behoorlijke orde overgaf.
Het was een papier, geteekend door de reeders van de _Britannia_ en door kapitein Grant, wiens hand Mary duidelijk herkende.
Het behelsde, dat: "Tom Ayrton, matroos van de eerste klasse, als bootsman aangenomen was op den driemaster _Britannia_, van Glasgow."
Er bleef dus geen twijfel over, of Ayrton was degene, voor wien hij zich uitgaf; want het was moeijelijk te gelooven, dat die aanstelling in zijn handen zou zijn, wanneer ze hem niet toekwam.
"En nu," sprak Glenarvan, "vraag ik u allen om raad, en wensch ik onmiddellijk te bespreken, wat ons te doen staat.
Uw raad, Ayrton! zal ons vooral aangenaam zijn, en ik verzoek u dringend ons dien niet te onthouden."
Ayrton dacht eenige oogenblikken na en antwoordde toen het volgende: "Ik dank u, mylord! voor het vertrouwen, dat gij in mij stelt, en ik hoop het mij waardig te maken.
Ik heb eenige kennis van dit land, van de zeden der inboorlingen, en kan ik u van dienst wezen...."
"Wel zeker," verklaarde Glenarvan.
"Ik ben evenals gij van gevoelen," hernam Ayrton, "dat kapitein Grant en zijn beide matrozen uit de schipbreuk gered zijn; maar daar zij de engelsche bezittingen niet hebben bereikt, omdat zij niet meer voor den dag zijn gekomen, twijfel ik niet of zij hebben hetzelfde lot ondergaan als ik, en zijn gevangen bij een inlandschen volksstam."
"Gij haalt daar dezelfde bewijzen aan, die ik vroeger reeds opsomde, Ayrton!" zeide Paganel; "de schipbreukelingen zijn zeker gevangen bij de inboorlingen, zooals zij vreesden.
Maar moeten wij denken, dat zij, evenals gij benoorden den zeven en dertigsten graad gesleept zijn?"
"Dat is wel te denken, mijnheer!" antwoordde Ayrton; "de vijandelijke stammen blijven niet lang in de nabijheid der aan de Engelschen onderworpen streken."
"Dat zal onze nasporingen veel moeijelijker maken," zeide Glenarvan met een teleurgesteld gezigt.
"Hoe zullen wij in zoo'n uitgestrekt vastland het spoor der gevangenen terugvinden?"
Een langdurig stilzwijgen volgde op die aanmerking.
Lady Helena zag beurtelings al haar reisgenooten vragend aan zonder antwoord te krijgen.
Tegen zijn gewoonte zweeg zelfs Paganel, dien zijn gewone schranderheid in den steek liet.
John Mangles liep met groote stappen de huishoudkamer op en neer, alsof hij op het dek van zijn schip in verlegenheid zat.
"En gij, mijnheer Ayrton!" zeide nu lady Helena tot den matroos, "wat zoudt gij doen?"
"Mevrouw!" antwoordde Ayrton tamelijk driftig, "ik zou weer aan boord van de _Duncan_ gaan en regelregt naar het tooneel van de schipbreuk stevenen.
Daar zou ik naar bevind van zaken en naar de aanwijzingen handelen, die het toeval welligt mogt verschaffen."
"Dat is goed," zeide Glenarvan; "maar wij dienen te wachten tot de _Duncan_ hersteld is."
"Zoo! hebt gij averij gehad?" vroeg Ayrton.
"Ja," antwoordde John Mangles.
"Zware?"
"Neen! maar er zijn toch gereedschappen noodig, die wij niet aan boord hebben.
Een der schroefbladen zit vast, en dat kan alleen te Melbourne verholpen worden."
"Maar kunt gij niet zeilen?" vroeg de bootsman.
"Jawel; maar als de wind wat tegen is, zou de _Duncan_ veel tijd noodig hebben om de Twofold-baai te bereiken, en hoe het ook gaat, naar Melbourne moet ze toch."
"Welnu! laat ze naar Melbourne gaan!" riep Paganel; "wij zullen zonder haar wel aan de Twofold-baai komen."
"Maar hoe?"
"Wel, door Australië langs den zeven en dertigsten breedtegraad door te trekken, zooals wij Amerika gedaan hebben."
"Maar de _Duncan_ dan?" hernam Ayrton met bijzonder veel nadruk.
"De _Duncan_ zal ons afhalen of wij zullen de _Duncan_ afhalen, naardat het uitkomt.
Vinden wij kapitein Grant op onzen togt terug, dan gaan wij gezamenlijk naar Melbourne.
Zetten wij daarentegen onze nasporingen tot aan de kust voort, dan komt de _Duncan_ ons daar opzoeken.
Wie heeft wat tegen dat plan?
De majoor misschien?"
"Neen," antwoordde Mac Nabbs, "als de reis door Australië ten minste mogelijk is."
"Zoo goed mogelijk," antwoordde Paganel, "dat ik voornemens ben lady Helena en miss Grant uit te noodigen om met ons te gaan."
"Meent gij dat inderdaad, Paganel?" vroeg Glenarvan.
"Wat anders, waarde lord?
Het is een reis van drie honderd vijftig mijlen, meer niet, en tegen twaalf mijlen daags zal ze pas een maand duren, dat is te zeggen zoo veel tijd als noodig is voor de herstellingen van de _Duncan_.
Het zou wat anders zijn, als wij het vastland van Australië op eene lagere breedte moesten doortrekken, als wij het in zijn grootste breedte moesten doorreizen, als wij die onmetelijke woestijnen moesten doorkruisen, waar gebrek aan water is, waar een verstikkende warmte heerscht, kortom, wanneer we doen moesten, wat de stoutste reizigers nog niet gewaagd hebben!
Maar die zeven en dertigste graad loopt over de provincie Victoria, een echt engelsch land, met gebaande wegen, met spoorwegen, en bijna over die geheele lengte bevolkt.
Het is een reis, die men des verkiezende in een kales, of liever nog op een kar doen kan.
Het is een ridje van Londen naar Edinburg. Anders niet."
"Maar de wilde dieren!" zeide Glenarvan, die alle mogelijke bezwaren wilde opperen.
"Er zijn geen wilde dieren in Australië."
"Maar de wilden?"
"Er zijn op die breedte geen wilden, en in allen gevalle zijn ze niet zoo wreed als de Nieuw-Zeelanders."
"Maar de gedeporteerden?"
"Er zijn geen gedeporteerden in de zuidelijke provinciën van Australië, maar alleen in de oostelijke koloniën.
De provincie Victoria heeft ze niet alleen verjaagd, maar ook een wet gemaakt om de vrijgelaten veroordeelden uit de andere provinciën van haar gebied uit te sluiten.
De regeering van Victoria heeft dit jaar zelfs de compagnie van het Schiereiland gedreigd haar subsidie in te trekken, wanneer haar schepen voortgingen kolen in te nemen in de havens van West-Australië, waar de gedeporteerden toegelaten worden.
Hoe! weet gij dat niet! en zijt gij nog al een Engelschman!"
"Maar ik ben geen Engelschman," antwoordde Glenarvan.
"Wat mijnheer Paganel daar zegt is volkomen waar," zeide nu Paddy O'Moore.
"Niet alleen de provincie Victoria, maar ook Zuid-Australië, Koninginneland, zelfs Tasmanië slaan de handen ineen om de gedeporteerden niet binnen hun grenzen toe te laten.
Sedert ik deze hoeve bewoon, heb ik van geen enkelen gedeporteerde hooren spreken."
"En ik heb er nooit een ontmoet," voegde Ayrton er bij.
"Gij ziet, vrienden!" hernam Jacques Paganel, "zeer weinig wilden, geen wilde dieren, geen gedeporteerden!
Er zijn weinig streken in Europa, waarvan men hetzelfde kan zeggen!
Hoe is het, blijft het er bij?"
"Wat denkt gij er van, Helena?" vroeg Glenarvan.
"Wat wij allen denken, lieve Edward!" antwoordde lady Helena tot haar reisgenooten gerigt, "op weg! op weg!"
VIII.
Het vertrek.
Lord Glenarvan was niet gewoon veel tijd te laten verloopen tusschen de opvatting en de uitvoering van een plan.
Zoodra het voorstel van Paganel was aangenomen, gaf hij onmiddellijk de noodige bevelen om binnen den kortst mogelijken tijd de toebereidselen tot de reis te maken.
Er werd bepaald, dat zij twee dagen later, den 22sten December, vertrekken zouden.
Welke uitkomsten zou die togt door Australië opleveren?
Nu de aanwezigheid van Harry Grant eenmaal stellig vast stond, kon die onderneming groote gevolgen hebben.
Zij deed de som der voordeelige kansen grooter worden.
Wel vleide zich niemand den kapitein juist te zullen vinden op die lijn van den zeven en dertigsten breedtegraad, die men zonder afwijken volgen wilde; maar misschien zou men hem langs die lijn op het spoor komen, en in allen gevalle leidde zij regelregt naar het tooneel der schipbreuk. En dat was de hoofdzaak.
Wanneer nu Ayrton bovendien nog genegen was de reizigers te vergezellen, hen tot gids te strekken door de wouden der provincie Victoria, hen tot aan de oostkust te geleiden, dan was dit een kans te meer om wel te slagen.
Glenarvan gevoelde dit ook; er was hem veel aan gelegen om zich van de medewerking van den reisgenoot van Harry Grant te verzekeren, en terstond vroeg hij zijn gastheer, of deze goedvond, dat hij Ayrton voorstelde hem te vergezellen.
Paddy O'Moore gaf zijn toestemming, hoewel het hem speet, dat hij zulk een voortreffelijken knecht zou moeten missen.
"Hoe is het, Ayrton! wilt gij den togt ter opsporing van de schipbreukelingen der _Britannia_ medemaken?"
Ayrton antwoordde niet terstond op die vraag; hij scheen zelfs eenige oogenblikken te aarzelen, maar na een kort overleg zeide hij: "Ja, mylord! ik zal met u gaan, en breng ik u al niet op het spoor van kapitein Grant, dan zal ik u tenminste op de plaats brengen, waar zijn schip verbrijzeld is."
"Ik dank u, Ayrton!" antwoordde Glenarvan.
"Maar ééne vraag nog, mylord!"
"Spreek op, vriend!"
"Waar zult gij de _Duncan_ terugvinden?"
"Te Melbourne, wanneer wij Australië niet van de eene kust tot de andere doortrekken.
Op de oostkust, wanneer wij ons onderzoek zoo ver uitstrekken."
"En haar kapitein dan?..."
"Haar kapitein zal mijn bevelen in de haven van Melbourne afwachten."
"Goed, mylord!" zeide Ayrton, "gij kunt op mij rekenen."
"Ik reken op u, Ayrton!" antwoordde Glenarvan.
De passagiers van de _Duncan_ betuigden den bootsman der _Britannia_ hun hartelijken dank.
De kinderen van zijn kapitein waren onuitputtelijk in hun liefkozingen.
Allen waren blijde over zijn besluit, behalve de Ier, die in hem een knap en getrouw werkman verloor!
Maar Paddy begreep, welk gewigt lord Glenarvan hechten moest aan het bijzijn van den bootsman, en berustte er in.
Glenarvan droeg hem op om de noodige middelen van vervoer voor die reis door Australië bijeen te brengen, en toen die zaak in orde en met Ayrton afgesproken was, waar zij elkander vinden zouden, keerden de passagiers naar boord terug.
Allen waren vrolijk gestemd.
Alles was veranderd. Alle aarzeling hield op.
Niet langer zouden de moedige spoorzoekers als blinden op die lijn van den zeven en dertigsten breedtegraad voorttrekken.
Geen twijfel meer of Harry Grant had een schuilplaats op het vastland gevonden, en ieders hart was vol van die tevredenheid, welke men gevoelt, wanneer het vermoeden plaats maakt voor zekerheid.
Als de omstandigheden gunstig waren, kon de _Duncan_ binnen twee maanden Harry Grant op de schotsche kust aan land zetten!
Toen John Mangles het voorstel ondersteunde om met de reizigers den togt door Australië te ondernemen, vleide hij zich wel, dat hij ditmaal met het gezelschap zou medegaan.
Hij sprak er dan ook over met lord Glenarvan.
Hij bragt allerlei redenen te berde, zijn genegenheid voor lady Helena, voor Zijne Edelheid, de dienst, die hij kon bewijzen als opzigter over de karavaan, zijn nutteloosheid als kapitein aan boord van de _Duncan_, kortom duizend geldige redenen, maar de beste verzweeg hij, die Glenarvan echter gemakkelijk kon raden.
"Eene vraag nog, John!" zeide Glenarvan. "Stelt gij het volste vertrouwen in uw eersten stuurman?"
"Het volste vertrouwen," antwoordde John Mangles.
"Tom Austin is een goed zeeman; hij zal de _Duncan_ naar de plaats harer bestemming brengen, ze behoorlijk herstellen en op den bepaalden tijd terug zijn.
Tom is de slaaf van zijn pligt en van de tucht; nooit zal hij het op zich nemen de uitvoering van een bevel te wijzigen of uit te stellen.
Uwe Edelheid kan dus op hem even goed rekenen als op mij."
"Dan blijft het er bij, John!" antwoordde Glenarvan, "gij zult ons vergezellen; want," voegde hij er glimlagchend bij, "het zal goed zijn, dat gij er bij zijt wanneer wij den vader van Mary Grant terugvinden."
"O, Uwe Edelheid!..." stotterde John Mangles.
Meer kon hij niet zeggen.
Hij verbleekte even, en greep de hand, die lord Glenarvan hem toereikte.
's Anderen daags keerde John Mangles met den timmerman en met matrozen, die levensmiddelen droegen, naar de nederzetting van Paddy O'Moore terug.
Hij moest in overleg met den Ier de vervoermiddelen in gereedheid brengen.
Het geheele gezin wachtte hem reeds om onder zijn leiding aan het werk te gaan.
Ayrton was er bij en was hun dikwijls behulpzaam met goeden raad, dien zijn rijke ondervinding hem aan de hand deed.
Paddy en hij waren het eens, dat de reizigsters den weg in een ossenwagen en de reizigers te paard moesten afleggen.
Paddy kon de ossen en den wagen verschaffen.
Het voertuig was een van die wagens, die twintig voet lang en met een kap overdekt zijn en op vier lompe wielen rusten, zonder spaken, velgen of ijzeren band, kortom eenvoudige houten schijven.
Het voorstel, dat zeer ver van het achterstel af zat, was op een kunstelooze wijze daarmede verbonden, zoodat het voertuig geen korten draai nemen kon.
Aan den wagen was een dissel van vijf en dertig voet, langs welken drie paar ossen geplaatst werden.
Zoo geschikt trokken die dieren met den kop en den hals door de dubbele zamenvoeging van een juk over hun nek en van een halsband, die met een ijzeren spil aan het juk vastzat.
Er was veel behendigheid noodig om dat smalle, lange, slingerende en ligt omvallende voertuig te besturen en om dat span met den prikkel voort te drijven.
Maar Ayrton was op de iersche hoeve in de leer geweest en Paddy stond voor zijn bekwaamheid in.
Hem werd dus de rol van voerman toebedeeld.
Niet op veeren rustende, bood het voertuig geen gemakken aan; maar men moest het nemen zooals het was.
John Mangles kon aan het ruwe zamenstel niets veranderen; maar van binnen liet hij het zoo geriefelijk mogelijk inrigten.
Vooreerst verdeelde hij het door een houten beschot in twee afdeelingen.
De achterste werd bestemd om de levensmiddelen, de bagaadje en de draagbare keuken van Olbinett op te nemen. De voorste zou uitsluitend ten dienste van de reizigsters zijn.
Onder de handen van den timmerman veranderde die eerste afdeeling in een gemakkelijke kamer, bedekt met een dik tapijt, en voorzien van een kaptafel en twee afzonderlijke slaapplaatsen voor lady Helena en Mary Grant.
Desverkiesende kon dit voorvertrek met zware lederen gordijnen gesloten en tegen de koelte van den nacht beschermd worden.
Zoo noodig, konden de mannen er bij zware regenbuijen ook een schuilplaats in vinden; maar in den regel moest een tent hen beschutten, wanneer zij rust hielden.
John Mangles spande zich in om alle voorwerpen, die twee vrouwen noodig hebben, in die beperkte ruimte bijeen te brengen, en het gelukte hem.
Lady Helena en Mary Grant behoefden in die rollende kamer de gemakkelijke hutten der _Duncan_ niet te betreuren.
Met de reizigers ging alles veel gemakkelijker: zeven sterke paarden waren bestemd voor lord Glenarvan, Paganel, Robert Grant, Mac Nabbs, John Mangles, en de beide matrozen Wilson en Mulrady, die hun heer op dezen nieuwen togt vergezelden.
Ayrton kreeg natuurlijk zijn plaats op den bok van de kar, en Olbinett, die volstrekt geen zin had in paardrijden, zou het wel voor lief nemen om in den goederenwagen te reizen.
Paarden en ossen graasden in de nabijheid der woning, en konden gemakkelijk bijeengedreven worden, wanneer het tijd was om te vertrekken.
Toen John Mangles de noodige beschikkingen gemaakt en den baas-timmerman zijn bevelen gegeven had, keerde hij met de iersche famielje, die lord Glenarvan een bezoek brengen wilde, naar boord terug.
Ayrton had lust om mee te gaan, en tegen vier ure waren John en zijn gezelschap op het dek der _Duncan_.
Zij werden met open armen ontvangen.
Glenarvan noodigde hen uit om bij hem te blijven eten.
Hij wilde niet voor hen onderdoen in beleefdheid, en zijn gasten namen gaarne de vergelding voor hun australische gastvrijheid in de _longroom_ van het jagt aan.
Paddy O'Moore sloeg de handen ineen van verbazing.
De meubeleering der hutten, de behangsels, de tapijten, al het houtwerk van ahorn- en palissanderhout maakte zijn bewondering gaande.
Ayrton daarentegen verwaardigde die dure overtolligheden naauwelijks met een blik.
Maar de bootsman der _Britannia_ beschouwde daarentegen het jagt meer met een zeemansoog; hij doorliep het van boven tot onder; hij onderzocht de schroef, bezigtigde de machine, vroeg naar haar werkelijke kracht, en hoeveel brandstof ze verbruikte; hij bezocht de kolenhokken, de kombuis, en stelde vooral belang in den voorraad kruid, de wapenkamer, het kanon op de voorplecht en deszelfs draagkracht.
Glenarvan had met een deskundige te doen; dat bleek hem genoeg uit de tot de kleinste bijzonderheden afdalende vragen van Ayrton. Eindelijk besloot deze zijn rondgang met het onderzoek van de masten en het tuig.
"Gij hebt daar een mooi schip, mylord!" zeide hij.
"Maar ook een goed schip," antwoordde Glenarvan.
"En wat is zijn inhoud?"
"Het meet twee honderd en tien ton."
"Vergis ik mij," voegde Ayrton er bij, "of loopt de _Duncan_ niet gemakkelijk vijftien knoopen met volle kracht?"
"Zeg maar zeventien," sprak John Mangles, "dan zijt gij er beter achter."
"Zeventien!" riep de bootsman; "maar dan is er geen enkel oorlogschip, ik bedoel van de beste, die er zijn, dat er jagt op kan maken?"
"Niet een!" antwoordde John Mangles; "de _Duncan_ is een echte snelzeiler, die door geen enkel vaartuig overtroffen kan worden."
"Ook niet onder zeil?" vroeg Ayrton.
"Ook niet onder zeil."
"Welnu, mylord! en gij, kapitein!" antwoordde Ayrton, "ontvangt de complimenten van een zeeman, die weet wat een schip is."
"Goed, Ayrton!" antwoordde Glenarvan, "blijf dan bij ons aan boord, en het zal alleen aan u staan of dit schip het uwe wordt."
"Ik zal er aan denken, mylord!" gaf de bootsman droogjes ten antwoord.
Olbinett kwam thans Zijne Edelheid verwittigen, dat de tafel gereed was.
Glenarvan en zijn gasten begaven zich naar de kampanje.
"Een knappe vent, die Ayrton!" zeide Paganel tot den majoor.
"Al te knap!" bromde Mac Nabbs, wien, om de waarheid te zeggen schijnbaar zonder reden, het voorkomen en de manieren van den bootsman niet aanstonden.
Onder het eten vertelde Ayrton belangrijke bijzonderheden van het australische vastland, dat hij goed kende.
Hij vroeg hoeveel matrozen lord Glenarvan op zijn togt medenam.
Toen hij hoorde, dat maar twee hunner, Mulrady en Wilson, hem zouden vergezellen, scheen hij verwonderd.
Hij wilde Glenarvan bepraten om zijn geleide zamen te stellen uit de beste manschappen van de _Duncan_.
Hij drong er zelfs sterk op aan, hetgeen in het voorbijgaan gezegd, allen achterdocht uit het gemoed van den majoor moest verdrijven.
"Maar onze reis door Zuid-Australië is toch niet met gevaren verbonden?" vroeg Glenarvan.
"Volstrekt niet," haastte Ayrton zich te antwoorden.
"Welnu, dan zullen wij zooveel manschappen als wij maar kunnen aan boord laten.
Er zijn matrozen noodig om de _Duncan_, als ze onder zeil is, te bedienen, en om ze te herstellen.
Vooral is het van belang, dat ze op den bepaalden tijd, die haar later zal opgegeven worden, ter bestemder plaatse is.
Dus kan ik de bemanning niet verminderen."
Ayrton scheen genoegen te nemen met de opmerking van lord Glenarvan; althans hij drong er niet verder op aan.
's Avonds scheidden Schotten en Ieren.
Ayrton en het gezin van Paddy O'Moore keerden naar hun woning terug.
Paarden en wagen zouden den volgenden dag gereed zijn.
Het vertrek werd op 's morgens acht ure bepaald.
Lady Helena en Mary Grant maakten nu haar laatste toebereidselen.
Zij waren kort en vooral minder kleingeestig dan die van Jacques Paganel. De geleerde besteedde een gedeelte van den nacht om de glazen van zijn kijker los te schroeven, schoon te maken, vast te schroeven en nog eens vast te schroeven.
Hij sliep dan ook den volgenden morgen nog, toen de majoor hem bij het krieken van den dag met donderende stem wekte.
Reeds was de bagaadje door de zorg van John Mangles naar de hoeve gebragt.
Een sloep lag voor de reizigers gereed, die zich niet lieten wachten.
De jonge kapitein gaf zijn laatste bevelen aan Tom Austin.
Hij drukte hem vooral op het hart om te Melbourne op de bevelen van lord Glenarvan te wachten, en ze naauwkeurig op te volgen, wat er ook de inhoud van mogt zijn.
De oude zeeman antwoordde John Mangles, dat hij op hem rekenen kon.
Uit naam van de bemanning uitte hij de beste wenschen voor het welslagen der onderneming.
De boot stak af, en een donderend hoera! werd door de matrozen aangeheven.
In tien minuten bereikte de sloep de kust; een kwartier later kwamen de reizigers aan de iersche hoeve.
Alles was gereed.
Lady Helena was zeer ingenomen met haar vertrekje.
De lompe wagen met zijn logge wielen en zware planken beviel haar uitstekend.
Het voorspan van drie paar ossen gaf hem een aartsvaderlijk voorkomen, dat hem niet misstond.
Met den prikkel in de hand wachtte Ayrton op het bevel van zijn nieuwen meester.
"Drommels!" zeide Paganel, "dat is een uitstekend rijtuig, wel zoo goed als al de post-wagens van de wereld.
Ik ken geen betere manier om als een kwakzalver rond te reizen.
Een verplaatsbaar huis, dat voortrijdt en stilstaat, waar gij wilt, wat kan men nog meer wenschen?
Dat begrepen de oude Sarmaten ook, en daarom reisden ze niet anders."
"Mijnheer Paganel!" zeide nu lady Helena, "ik hoop het genoegen te hebben u in mijn salons te ontvangen."
"Maar mevrouw!" antwoordde de geleerde, "de eer zal aan mij zijn!
Hebt gij een dag bepaald?"
"Ik ben altijd voor mijn vrienden te spreken," antwoordde lady Helena lagchend, "en gij zijt...."
"De verkleefdste van allen, mevrouw!" zeide Paganel heel hoffelijk.
Die uitwisseling van beleefdheden werd afgebroken door de komst van zeven geheel getuigde paarden, welke een der zoons van Paddy bestuurde.
Lord Glenarvan regelde met den Ier den prijs van al die benoodigdheden, en voegde daarbij een magt van dankbetuigingen, die den braven kolonist even welkom waren als de guinjes.
Het sein tot het vertrek werd gegeven.
Lady Helena en miss Grant plaatsten zich in haar vertrek, Ayrton op den bok, Olbinett achter in den wagen; Glenarvan, de majoor, Paganel, Robert, John Mangles, de beide matrozen, allen met karabijnen en revolvers gewapend, wierpen zich op hun paarden. Een "God zij met u!" riep Paddy O'Moore hun toe, en zijn gezin herhaalde dien afscheidsgroet in koor.
Ayrton liet een bijzonder geluid hooren en dreef zijn span aan.
De kar zette zich in beweging, de planken kraakten, de assen knarsten in de naaf der wielen, en weldra onttrok een kromming van de weg de gastvrije hoeve van de braven Ier aan hun blik.
IX.
De provincie Victoria.
Het was de 23ste December 1864.
Die Decembermaand, zoo droevig, zoo naar, zoo vochtig op het noordelijk halfrond, mogt op dit vastland veeleer Junij heeten.
Sterrekundig gesproken was het reeds twee dagen zomer; want den 2lsten had de zon den steenbokskeerkring bereikt, en reeds prijkte zij eenige minuten korter boven den gezigteinder.
Derhalve moest die nieuwe reis van lord Glenarvan in het warmste jaargetijde en onder de stralen eener bijna tropische zon plaats hebben.
Gezamenlijk dragen de engelsche bezittingen in dit gedeelte der Stille Zuidzee den naam van Australasie.
Zij bestaan uit Nieuw-Holland, Tasmanië, Nieuw-Zeeland en eenige omliggende eilanden.
Het vastland van Australië is verdeeld in uitgestrekte koloniën, wier grootte en rijkdom zeer uiteenloopen.
Wie een blik slaat op de nieuwe kaarten, door de Heeren Peterman of Preschoell ontworpen, wordt terstond getroffen door de regelmatigheid dier afdeelingen.
De Engelschen hebben de grenzen dier groote provinciën met het meetsnoer afgepast.
Zij hebben geen acht geslagen op bergketenen, op den loop der rivieren, op de verscheidenheid van het klimaat, noch op het verschil van ras.
Die koloniën zijn regthoekig begrensd en passen aan elkander als de stukken van een ingelegd werk.
In die schikking van regte lijnen en regte hoeken herkent men het werk van den meetkundige, niet het werk van den aardrijkskundige.
Alleen de kusten met haar tallooze krommingen, haar bogten, baaijen, kapen en kreeken, teekenen uit naam van de natuur verzet aan door haar liefelijke onregelmatigheid.
Dat schaakbordachtige wekte altijd en teregt den spotlust van Jacques Paganel op. Was Australië fransch geweest, dan zouden zeker de fransche aardrijkskundigen hun voorliefde voor den winkelhaak en de trekpen niet zoover gedreven hebben.
Het aantal koloniën op het groote eiland van Oceanië bedraagt thans zes: Nieuw-Zuid-Wales, hoofdstad Sidney; Koninginne-land, hoofdstad Brisbane; de provincie Victoria, hoofdstad Melbourne; Zuid-Australië, hoofdstad Adelaïde; West-Australië, hoofdstad Perth, en Noord-Australië nog zonder hoofdstad.
Alleen de kusten zijn door de kolonisten bevolkt.
Ter naauwernood heeft een enkele stad van belang zich twee honderd mijlen landwaarts in gewaagd.
Het binnenland, dat wil zeggen een oppervlakte gelijk aan twee derden van Europa, is nog bijna geheel onbekend.
Gelukkig loopt de zeven en dertigste breedtegraad niet over die ontzaggelijke woestenijen, die ontoegankelijke streken der ellende, die der wetenschap reeds talrijke offers gekost hebben.
Glenarvan had ze onmogelijk kunnen bereizen.
Hij had alleen te doen met het zuidelijke deel van Australië, bestaande uit een klein stuk der provincie Adelaïde, uit de provincie Victoria in haar geheele breedte en eindelijk uit den top van den omgekeerden driehoek, dien Nieuw-Zuid-Wales vormt.
De afstand van kaap Bernouilli tot aan de grens van Victoria bedraagt ter naauwernood twee en zestig mijlen. Dit waren twee dagreizen, meer niet, en Ayrton rekende er op, dat hij tegen den avond van den volgenden dag te Aspley, de westelijkste stad der provincie Victoria zou zijn.
Bij het begin eener reis verkeeren ruiters en paarden altijd in een opgewekte stemming. Op den ijver der eersten viel niets aan te merken, maar men oordeelde het raadzaam den stap der andere te matigen.
Wie ver wil gaan, moet zijn rijdier ontzien.
Derhalve werd er besloten gemiddeld niet meer dan vijf en twintig tot dertig mijlen per dag af te leggen.
Ook moest de stap der paarden geregeld worden naar den langzamen tred der ossen, die als echte werktuigen in snelheid verliezen wat zij in kracht winnen.
De wagen met zijn reizigers en zijn levensmiddelen was de kern der karavaan, de beweegbare sterkte.
De ruiters mogten wel links en regts op veldontdekking uitgaan, maar zich er niet ver van verwijderen.
Daar er geen bepaalde marschorde was aangenomen, kon elk binnen zekere grenzen doen, wat hij wilde. De jagers mogten de vlakte doorkruisen, de wellevenden met de bewoonsters van den wagen een praatje maken, de wijsgeeren met elkander philosopheeren.
Paganel, die al deze verschillende hoedanigheden in zich vereenigde, moest soms overal wezen en was het ook inderdaad.
De togt door de provincie Adelaïde leverde niets bijzonders op.
Een rij lage heuvels, rijk aan stof, een lange reeks onbebouwde gronden, waaruit het hier te lande zoogenaamde "bush" bestaat, eenige weiden, hier en daar met boschjes van een zoutachtigen struik met hoekige bladeren bedekt, waarop het gevogelte zeer verlekkerd is, volgden elkander over een ruimte van verscheidene mijlen op.
Hier en daar vertoonden zich eenige "pig's faces," schapen met een zwijnskop, een soort, die alleen op Nieuw-Holland aangetroffen wordt, die tusschen de palen van de telegraaflijn graasden, welke onlangs van Adelaïde tot aan de kust is aangelegd.
Tot nog toe geleken die vlakten sprekend op de eentoonige streken van de argentijnsche pampa's; dezelfde grasrijke effene bodem; dezelfde scherp begrensde gezigteinder.
Mac Nabbs beweerde, dat zij nog in dat land waren; maar Paganel verzekerde, dat de landstreek spoedig veranderen zou.
In het vertrouwen op hem wachtte men op vreemde dingen.
Tegen drie ure reed de wagen door een onafzienbare boomlooze landstreek, bekend onder den naam van "muskieten-vlakte."
De geleerde had het genoegen, dat het bleek, dat de aardrijkskundigen haar met volle regt dien naam gegeven hadden.
De reizigers en hun paarden leden veel door de onophoudelijke beten dier lastige tweevleugelige insecten; het was onmogelijk hen te ontwijken; gemakkelijker was het ze te bedwelmen door de fleschjes ammoniak uit de reis-apotheek.
Paganel wenschte van ganscher harte die lastige bijtvliegen naar den duivel, die zijn lange persoon met haar felle steken doorboorden.
Tegen den avond werd de vlakte opgevrolijkt door eenige groene acacia-hagen; hier en daar vertoonden zich boschjes witte gomboomen; ginds een versch wagenspoor, elders uit Europa afkomstige boomen, olijfboomen, citroenboomen en groene eiken; eindelijk goed onderhouden rasters.
Ten acht ure bereikten de ossen, die door Ayrton aangezet hun tred verhaastten, het station van Red-Gum.
De naam "station" wordt aan alle nederzettingen in het binnenland gegeven, waar men zich met de veeteelt bezighoudt, den hoofdrijkdom van Australië.
Die veefokkers zijn de "squatters," dat is de lieden, die op den grond gaan zitten, hetgeen inderdaad de eerste houding is, welke iedere kolonist, afgemat door zijn zwerftogten door die eindelooze streken, aanneemt.
Red-Gumstation was een onbeduidende nederzetting. Maar Glenarvan vond er de hartelijkste gastvrijheid.
De reiziger kan er stellig op rekenen, dat het hem onder het dak dier afgezonderde woningen aan niets zal ontbreken, en in een australisch kolonist vindt men altijd een vriendelijken gastheer.
's Anderendaags spande Ayrton reeds bij zonsopgang de ossen voor den wagen. Dienzelfden avond nog wilde hij op de grenzen van Victoria komen.
Allengs werd de bodem oneffener.
Een golvende reeks van kleine heuvelen strekte zich onafzienbaar ver uit, geheel bestoven met scharlakenrood zand.
Het scheen alsof er een onmetelijk rood laken over de vlakte was uitgespreid, welks plooijen door den adem des winds opwoeijen.
Eenige "malleys", soorten van witgevlokte dennen, met een regten en gladden stam, breidden hun takken en donkergroene bladeren over vette weiden uit, waarin vrolijke troepen springhazen zeer sterk vermenigvuldigden.
Verderop ontwaarde men uitgestrekte gronden met kreupelhout en jonge gomboomen bezet; vervolgens weken de groepen uiteen, de alleenstaande struiken werden boomen, en leverden het eerste staaltje op van de wouden van Australië.
Intusschen veranderde het voorkomen des lands merkelijk, hoe nader zij bij de grenzen van Victoria kwamen.
De reizigers bespeurden, dat zij een nieuwen bodem betraden.
Onveranderlijk gingen zij in een regte lijn voort, zonder dat eenige hinderpaal, meer of berg hen noodzaakte ze in een kromme of gebrokene lijn te veranderen.
Zij bragten steeds de eerste stelling der meetkunst in praktijk, en volgden zonder afwijking den kortsten weg van het eene punt tot het andere.
Vermoeijenis en bezwaren voelden zij niet.
Hun marsch regelde zich naar den tragen gang der ossen, en al vorderden die bedaarde dieren niet snel, zij stonden ten minste ook niet stil.
Na een afstand van zestig mijlen op die wijze in twee dagen te hebben afgelegd, bereikte de karavaan in den avond van den 23sten het kerspel Aspley, de eerste stad der provincie Victoria, op honderd en een graad lengte in het district Wimerra gelegen.
Ayrton stalde den wagen in Crown's Inn, een herberg die bij gebrek aan beter pronkte met den naam van het _hotel de Kroon_.
Het avondeten, alleen bestaande uit schapenvleesch op allerlei wijzen toebereid, dampte op de tafel.
Er werd veel gegeten, maar nog meer gepraat.
Vol begeerte om onderrigt te worden van al het vreemde, dat het vastland van Australië oplevert, ondervroeg elk om strijd den aardrijkskundige.
Paganel liet zich niet lang noodigen, en vertelde het volgende van de provincie Victoria, ook Gelukkig Australië genoemd.
"Een verkeerde benaming" zeide hij; "men had beter gedaan haar Rijk Australië te noemen; want het gaat met de landen als met de menschen; het geluk zit niet in den rijkdom.
Door zijn goudmijnen is Australië de prooi geworden van de verwoestende en woeste bende fortuinzoekers.
Dat zult gij zien, wanneer wij de goudstreken doortrekken."
"Is de kolonie Victoria niet eerst onlangs ontstaan?" vroeg lady Helena.
"Ja, mevrouw! ze telt nog geen dertig jaar.
Den 6den Junij 1835, een dingsdag...."
"'s Avonds ten kwart over zevenen," voegde de majoor er bij, die Paganel gaarne in het vaarwater zat met diens juiste opgave der datums.
"Neen, tien minuten over zevenen," hernam de aardrijkskundige in ernst, "stichtten Batman en Falckner een nederzetting te Port-Philip, aan de baai, waaraan thans de groote stad Melbourne zich uitstrekt.
Vijftien jaren lang maakte de nieuwe kolonie een deel uit van Nieuw-Zuid-Wales, en behoorde ze onder deszelfs hoofdstad Sidney.
Maar in 1851 werd ze onafhankelijk verklaard en nam ze den naam Victoria aan."
"En is zij sedert dien tijd sterk vooruitgegaan?" vroeg Glenarvan.
"Oordeel zelf, hooggeachte vriend!" antwoordde Paganel. "De laatste statistiek levert de volgende cijfers op, en Mac Nabbs mag zeggen wat hij wil, ik ken niets welsprekender dan de cijfers."
"Laat hooren!" zeide de majoor.
"Ik begin al. In 1836 had de kolonie Port-Philip twee honderd vier en veertig inwoners.
Thans telt de provincie Victoria er vijf honderd vijftig duizend.
Zeven millioen wijnstokken leveren jaarlijks honderd een en twintig duizend gallons wijn.
Honderd drie duizend paarden galoppeeren over haar vlakten, en zes honderd vijf en zeventig duizend twee honderd twee en zeventig stuks hoornvee grazen op haar onmetelijke weiden."
"Heeft ze ook niet een zeker aantal varkens?" vroeg Mac Nabbs.
"Ja, majoor! negen en zeventig duizend zes honderd vijf en twintig, met uw welnemen."
"En hoeveel schapen, Paganel?"
"Zeven millioen honderd vijftien duizend negenhonderd drie en veertig, Mac Nabbs!"
"Met inbegrip van het schaap, dat wij thans eten, Paganel?"
"Neen! daarenbuiten, want het is voor drie vierden op."
"Bravo! mijnheer Paganel!" riep lady Helena, hartelijk lagchende; "het moet gezegd worden, dat gij bij zulke aardrijkskundige vragen goed beslagen ten ijs komt, en mijn neef Mac Nabbs zal u, hoe hij zijn best ook doet, nooit op een vergissing betrappen."
"Maar het is mijn vak, mevrouw! al die dingen te weten en ze u des noods te leeren.
Gij moogt mij dan ook vrij gelooven, wanneer ik u zeg, dat ons in dit vreemde land wondere dingen wachten."
"Tot nog toe, echter...." antwoordde Mac Nabbs, die er genoegen in vond den aardrijkskundige te plagen om hem eens goed aan het praten te brengen.
"Maar wacht dan toch een beetje, ongeduldige majoor!" riep Paganel.
"Pas zet gij een voet op de grenzen, of gij klaagt reeds!
Welnu, ik zeg u, ik herhaal, ik houd vol, dat deze landstreek de zonderlingste van de geheele aarde is.
Haar vorming, haar natuur, haar voortbrengselen, haar klimaat, ja haar aanstaande verdwijning hebben alle geleerden der wereld verwonderd, verwonderen hen nog en zullen hen altijd verwonderen.
Verbeeldt u, vrienden! een vastland, welks kusten in plaats van het binnenland het eerst als een reusachtige ring boven de golven zijn opgerezen; dat misschien in het midden een half verdampte binnenzee bevat; welks rivieren van dag tot dag armer aan water worden; waar geen vochtigheid bestaat, evenmin in de lucht als in den grond; waar de boomen jaarlijks hun schors verliezen in plaats van hun bladeren; waar de bladeren hun randen en niet hun oppervlakte naar de zon wenden en geen schaduw geven; waar het hout dikwijls onbrandbaar is; waar de gehouwene steenen in den regen smelten; waar de bosschen laag en de kruiden reusachtig hoog zijn; waar de dieren allervreemdst zijn; waar de viervoetige dieren vogelbekken hebben, zooals het stekelzwijn en het vogelbekdier, waarom de natuurkundigen verpligt geweest zijn voor hen het nieuwe geslacht der _monotremata_ te scheppen; waar de kangoeroe op zijn ongelijke pooten springt; waar de schapen zwijnskoppen hebben; waar de vossen van den eenen boom op den anderen vliegen; waar de zwanen zwart zijn; waar de ratten nesten maken; waar de prieel-vogel zijn salons openzet voor de bezoeken zijner gevleugelde vrienden, waar de vogels ons verbaasd doen staan door de verscheidenheid hunner zangen en van hun aanleg, die alles te bovengaat, wat de stoutste verbeeldingskracht zich kan voorstellen; waar de een tot klok dient, de ander een postillonszweep doet klappen, de een den schaarslijper nabootst, de ander de seconden aangeeft, gelijk de slinger van een pendule, de een 's morgens lacht, wanneer de zon opgaat, en de ander 's avonds weent, als ze ondergaat! O, land! zoo grillig en dwaas, als er geen tweede te vinden is, o, allervreemdst en onnatuurlijk gevormd land! wel mogt de geleerde plantenkenner Grimard van u zeggen: "zoo is dat Australië een soort van bespotting der natuurwetten, of liever een uitdaging, aan de geheele overige wereld gedaan!"
Het scheen als of er geen stuiten was aan den snellen stroom van woorden van Paganel.
De welsprekende secretaris der Maatschappij van aardrijkskunde was zichzelven niet meer meester; hij redeneerde maar voort onder het maken van hevige gebaren en zwaaide met zijn vork, tot geen geringen angst zijner dischgenooten.
Maar eindelijk werd hij overstemd door een donderend bravo! en zweeg hij.
Na die opnoeming van de merkwaardigheden van Australië, dacht men er niet aan om nog meer te vragen.
De majoor echter kon niet nalaten heel bedaard te zeggen:
"En is dat alles, Paganel?" "Wel neen! dat is niet alles!" antwoordde de geleerde met nieuw vuur.
"Hoe?" vroeg Lady Helena, wier nieuwsgierigheid geprikkeld werd, "is er in Australië nog meer vreemds?"
"Ja, mevrouw! zijn klimaat!
Dat wint het in zonderlingheid nog van zijn voortbrengselen."
"Welnu komaan!" riep men.
"Ik spreek niet van de voor de gezondheid zoo voordeelige hoedanigheden van het vastland van Australië, waar de lucht zoo rijk is aan zuurstof en zoo arm aan stikstof; er heerschen geen vochtige winden, omdat de passaatwinden evenwijdig met de kusten waaijen, en de meeste ziekten zijn er onbekend, van de typhus af tot de mazelen en de slepende ziekten toe."
"Dat is toch geen gering voordeel," meende Glenarvan.
"Toegestemd, maar daarover spreek ik niet," antwoordde Paganel. "Het klimaat heeft hier een eigenschap die ... ongeloofelijk is."
"Welke?" vroeg John Mangles.
"Gij zult mij niet willen gelooven." "Jawel!" riepen de toehoorders, die in gespannen verwachting verkeerden.
"Het bevordert de zedelijkheid!"
"Bevordert het de zedelijkheid?"
"Ja!" antwoordde de geleerde op stelligen toon.
"Ja, het bevordert de zedelijkheid!
Hier roesten de metalen niet en de menschen evenmin.
De zuivere en drooge lucht maakt hier alles spoedig wit, het linnen en de ziel!
De bijzondere eigenschappen van dit klimaat hadden de Engelschen wel goed opgemerkt, toen zij besloten de misdadigers hierheen te zenden."
"Maar is die invloed inderdaad merkbaar?" vroeg lady Glenarvan.
"Ja, mevrouw! op dieren en menschen."
"Schertst gij soms, mijnheer Paganel?"
"Ik scherts niet.
Paarden en runderen zijn hier bijzonder gedwee. Gij zult het zien."
"Het is niet mogelijk!"
"En toch is het zoo!
En de misdadigers, die in deze levenwekkende en gezonde lucht worden overgebragt, bekeeren zich binnen weinige jaren.
De philanthropen zijn met die uitwerking zeer goed bekend. In Australië worden alle karakters beter."
"Maar, mijnheer Paganel!" zeide Lady Helena, "gij zijt reeds zoo goed, wat zult gij dan op dit bevoorregte plekje wel worden?"
"Uitmuntend, mevrouw!" antwoordde Paganel, "heel eenvoudig uitmuntend!"
X. De Wimerra.
Den volgenden dag, 24 December, vertrokken zij bij het krieken van den dag.
De warmte was reeds drukkend, maar dragelijk, de weg bijna effen en gunstig voor den stap der paarden.
Het kleine gezelschap trok door een dun kreupelbosch.
Na een goede dagreis sloeg het zich neder aan den oever van het Witte meer, welks water brak en ondrinkbaar is.
Jacques Paganel moest hier toch erkennen, dat dit meer evenmin wit is, als de Zwarte zee zwart, de Roode zee rood, de Gele rivier geel en de Blaauwe bergen blaauw zijn.
Toch dreef hem zijn eigenliefde als aardrijkskundige om lang te redetwisten; maar zijn bewijzen werden niet aangenomen.
Olbinett maakte met zijn gewone stiptheid het avondeten gereed; spoedig daarop vielen de reizigers, eenigen in den wagen, anderen onder de tent in slaap, in weerwil van het akelig gehuil der "dingo's", de sjakals van Australië.
Een heerlijke vlakte, geheel met goudsbloemen bezaaid, strekte zich aan gene zijde van het Witte meer uit.
Toen Glenarvan en zijn reisgenooten den volgenden morgen ontwaakten, hadden zij zich gaarne verlustigd in het prachtige schouwspel, dat zich aan hun oog vertoonde. Zij vertrokken.
Alleen in de verte verrieden eenige oneffenheden de rijzing van den grond; zoo ver het oog reikte was alles gras en bloemen in hun lentedos.
De blaauwe weerschijn van het fijn gebladerde vlas smolt ineen met het scharlakenrood van een hier te huis behoorenden beerenklaauw.
Talrijke verscheidenheden van eremophila's verlevendigden dit groen, en de zout bevattende gronden verdwenen onder de ganzevoeten, de melde, de bieten, dezen grijsgroen, die roodachtig van kleur, behoorende tot de snel voortwoekerende familie der sodaplanten.
Die planten zijn zeer nuttig voor de nijverheid; want zij geven een uitmuntende soda door verbranding en het uitwasschen der asch.
Paganel, die onder de bloemen een kruidkundige werd, gaf al die uiteenloopende voortbrengselen hun eigen naam, en met zijn gewone voorliefde voor cijfers verzuimde hij niet te zeggen, dat men tot nog toe in de flora van Australië vier duizend twee honderd soorten van planten telde, in honderd twintig familiën verdeeld.
Na een tiental mijlen snel afgelegd te hebben, reed de wagen tusschen hooge boschjes acacia's, mimosa's en witte gomboomen, wier bloemen op zoo verschillende wijzen geschikt zijn. Het plantenrijk toonde zich in dit gewest der "spring plains", niet ondankbaar jegens de dagvorstin, en gaf haar in geuren en kleuren terug wat de zon in stralen gaf.
Het dierenrijk was kariger in zijne voortbrengselen.
Eenige kasuarissen sprongen in de vlakte rond, zonder dat het mogelijk was ze te naderen.
Toch was de majoor behendig genoeg een zeer vreemd dier te schieten, dat weldra uitgestorven zal zijn.
Het was een "jabiru", de reusachtige kraanvogel der engelsche kolonisten.
Die vogel was vijf voet hoog, en zijn zwarte, breede, kegelvormige bek met zeer spitse punt, achttien duim lang.
De paarsche en purpere weerschijn van zijn kop stak sterk af bij het glanzige groen van zijn hals, de schitterende witheid van zijn krop en het heldere rood van zijn lange pooten. De natuur scheen ten zijnen behoeve haar geheele palet met hoofdkleuren te hebben uitgeput.
Die vogel werd zeer bewonderd, en de majoor zou onverdeeld de eer van den dag genoten hebben, als de jonge Robert niet eenige mijlen verder een wanstaltig dier, half egel, half miereneter, een wezen, dat maar half afgewerkt was, gelijk de dieren uit de eerste tijden der schepping, ontmoet en geveld had.
Een lange en kleverige tong hing uit zijn tandeloozen bek, en ving de mieren, die zijn hoofdvoedsel uitmaken.
"Dat is een stekelzwijn," zeide Paganel, die aan dit monotrema terstond zijn waren naam gaf.
"Hebt gij ooit zulk een dier gezien?"
"Het is afschuwelijk," antwoordde Glenarvan.
"Afschuwelijk, maar vreemd," hernam Paganel; "bovendien behoort het uitsluitend in Australië te huis en zou men het te vergeefs in ieder ander werelddeel zoeken."
Natuurlijk wilde Paganel het afzigtelijke stekelzwijn medenemen en bij de bagaadje stoppen.
Maar Olbinett verzette zich met zooveel verontwaardiging, dat de geleerde er van afzag om dit staaltje van de monotremata te bewaren.
Dien dag kwamen de reizigers tot honderd een en veertig en een halven graad lengte.
Tot nog toe hadden zij maar weinig kolonisten en squatters aangetroffen.
Het land scheen onbewoond. Van inboorlingen was geen schaduw te zien; want de wilde stammen zwerven meer noordelijk in de onmetelijke woestijnen, die de bijrivieren van de Darling en de Murray besproeijen.
Maar een zonderling schouwspel trok de aandacht van Glenarvan en zijn gezelschap. Hij had het geluk een van die tallooze kudden te ontmoeten, welke door ondernemende speculanten van de oostelijke bergen naar de provinciën Victoria en Zuid-Australië gedreven worden.
's Namiddags omstreeks vier ure berigtte John Mangles, dat er drie mijlen voor hen uit aan den gezigteinder een zware stofwolk opsteeg.
Van waar dat verschijnsel?
Men was zeer verlegen om er een verklaring van te geven. Paganel helde over tot de meening, dat het een luchtverheveling kon zijn, en zijn werkzame verbeeldingskracht zocht er reeds een natuurlijke oorzaak voor.
Maar Ayrton sloot het wijde veld der gissingen, waarop hij zich waagde, af met te zeggen, dat al dat stof opgejaagd werd door een kudde op den weg.
De bootsman bedroog zich niet. De digte wolk kwam naderbij.
Een heel concert van geblaat, gehinnik en geloei steeg er uit op. Onder den vorm van schreeuwen, fluiten en vloeken paarde zioh ook de menschelijke stem aan die herderstoonen.
Een man kwam uit die luidruchtige wolk te voorschijn.
Het was de hoofdaanvoerder van dat viervoetige leger. Glenarvan ging hem te gemoet en zonder verderen omslag knoopten zij een gesprek aan.
De aanvoerder of om hem zijn waren titel te geven, de veehoeder, was eigenaar van een gedeelte der kudde.
Hij heette Sam Machell, kwam inderdaad uit de oostelijke provinciën en begaf zich naar de Portlandbaai.
Zijn kudde bestond uit twaalf duizend vijf en zeventig stuks, te weten duizend runderen, elf duizend schapen en vijf en zeventig paarden.
Al die dieren, welke slechts vel en been waren, toen hij ze in de vlakten der Blaauwe bergen kocht, zouden vet worden op de heerlijke weiden van Zuid-Australië, waar zij met groote winst afgezet worden. Zoo zou Sam Machell, twee pond per rund en een half pond per schaap winnende, een voordeel hebben van negentig duizend gulden.
Het was dus een goede zaak.
Maar wat al geduld, wat al inspanning was er niet noodig om die weerbarstige kudde ter bestemder plaatse te brengen, wat al vermoeijenis moest hij er niet voor uitstaan! De winst, welke dat zware beroep oplevert, is zuur verdiend!
Sam Machell vertelde met weinige woorden zijn geschiedenis, terwijl de kudde haar weg vervolgde tusschen de mimosa struiken.
Lady Helena, Mary Grant, de ruiters waren allen afgestegen en in de schaduw van een grooten gomboom gezeten, luisterden zij naar het verhaal van den herder.
Sam Machell was al zeven maanden op weg; hij legde per dag tien mijlen af en zijn lange reis moest nog drie maanden duren.
Om hem in zijn moeijelijke taak bij te staan had bij twintig honden en dertig menschen, waaronder vijf zwarten, die zeer bedreven waren in het terugvinden van het spoor der afgedwaalde dieren.
Zes karren volgden het leger.
De drijvers met "stockwipps" gewapend, zweepen, waarvan de steel achttien duim en de riem negen voet lang is, liepen tusschen de rijen door, om de orde, die vaak gestoord werd, te handhaven, terwijl de ligte ruiterij der honden op de vleugels draafde.
De reizigers bewonderden de tucht, die onder de kudde heerschte.
De verschillende diersoorten waren van elkander afgezonderd, want runderen en wilde schapen verstaan elkander niet goed; de eersten willen nooit grazen waar de anderen hun voor geweest zijn.
Vandaar dat het noodig was de runderen voorop te plaatsen, die in twee bataillons verdeeld, vooruitgingen.
Daarop volgden vijf regimenten schapen onder bevel van twintig drijvers, en het peloton paarden maakte de achterhoede uit.
Sam Machell maakte zijn toehoorders opmerkzaam, dat de guides van het leger geen honden of menschen, maar wel runderen, verstandige gidsen waren, wier meerderheid hun natuurgenooten erkenden.
Zij liepen in het eerste gelid, spreidden veel deftigheid ten toon, namen uit instinct den regten weg, en waren stellig overtuigd, dat zij regt hadden op een goede behandeling.
Zij werden dan ook ontzien; want de kudde gehoorzaamde hun zonder tegenspraak.
Vonden zij goed om niet op te houden, dan moest men zich aan die gril onderwerpen, en te vergeefs zou men beproeven na een halt weder op weg te gaan, als zij niet zelven het sein om te vertrekken gaven.
Met nog eenige bijzonderheden, die de veehoeder er bijvoegde, was de geschiedenis van dien togt volledig, die wel waard was door Xenophon beschreven, ja aangevoerd te worden. Zoolang het leger door de vlakte trok ging alles goed.
Weinig last, weinig vermoeidheid. De beesten graasden langs den weg, dronken uit de talrijke greppels in de weiden, sliepen 's nachts, reisden over dag, en voegden zich gedwee bijeen op het geblaf der honden.
Maar in de groote bosschen van het vastland, tusschen de lage mirte- en mimosa-struiken, namen de moeijelijkheden toe.
Pelotons, bataillons en regimenten liepen dooreen of dwaalden af, en dan was er heel wat tijd noodig om ze weer bijeen te krijgen.
Verdwaalde er soms bij ongeluk een gids, dan moest hij, wat het ook kosten mogt, terug gevonden worden, wilde men niet alles weg zien loopen, en dan bragten de zwarten soms verscheidene dagen met die moeijelijke nasporingen door.
Vielen er zware regenbuijen, dan weigerden de luije dieren verder te gaan, en bij hevige onweders maakte zich een onbeschrijfelijke angst van de razende dieren meester.
Met inspanning van alle krachten en door onafgebrokene werkzaamheid mogt de veehoeder toch zegevieren over die telkens terugkeerende moeijelijkheden.
Hij liep maar door, de eene mijl na de andere werd afgelegd, vlakten, bosschen, bergen, alles geraakte eindelijk achter den rug.
Maar soms moest hij bij zooveel vereischten ook nog die hoofdeigenschap voegen, die geduld heet, een onwankelbaar geduld, een geduld, dat niet alleen de uren, niet alleen de dagen, maar geheele weken niet konden uitputten, en dat was bij den overtogt der rivieren.
Daar werd de veehoeder voor een stroom opgehouden, niet omdat hij onoverkomelijk was, maar omdat de dieren er niet over wilden; de koppigheid van het vee was de eenige hinderpaal.
Zoodra de runderen het water opgesnoven hadden, keerden zij terug.
De schapen liepen naar alle kanten weg, liever dan zich te water te begeven.
De nacht werd afgewacht om de dieren naar de rivier te lokken, niets baatte.
Met geweld wierp men de rammen er in, de ooijen wilden hen niet volgen.
Men beproefde de kudde door dorst te dwingen en onthield haar onderscheidene dagen lang het noodige water, het vee deed het zonder drinken en waagde zich niet.
De lammeren werden naar de overzijde gebragt, in de hoop, dat hun moeders op hun geschreeuw zouden overkomen; de lammeren blaatten, maar de moeders bewogen zich niet.
Dat duurde soms een maand, en de veehoeder wist niet meer, wat hij moest beginnen met zijn blatend, hinnikend en loeijend leger.
Daar stak op eens, zonder reden, uit een gril, men weet niet waarom noch hoe, een afdeeling de rivier over, en nu had men weer de handen vol om te beletten, dat de heele kudde zich in wanorde in het water stortte.
Er kwam verwarring in de gelederen, en vele dieren verdronken in den snellen stroom.
Dat alles vertelde Sam Machell.
Intusschen was een groot deel der kudde in goede orde voorbij getrokken.
Het was tijd, dat hij zich weder aan het hoofd van zijn leger stelde om de beste weiden op te zoeken.
Hij nam dus afscheid van lord Glenarvan, besteeg een uitmuntend inlandsch paard, dat een zijner knechts aan den teugel hield, en ontving van allen een hartelijken handdruk tot afscheid.
Weinige oogenblikken daarna was hij in de stofwolk verdwenen.
De wagen hervatte zijn een oogenblik gestaakten togt in de tegenovergestelde rigting, en hield eerst 's avonds aan den voet van den berg Talbot stil.
Paganel maakte nu de gegronde opmerking, dat het de 25ste December was, het Kersfeest, de groote feestdag in de engelsche huisgezinnen.
Maar de hofmeester had het niet vergeten, en een lekker maal, onder de tent aangerigt, verschafte hem den welgemeenden lof der gasten.
Om de waarheid te zeggen had Olbinett zichzelven overtroffen.
Uit zijn voorraadkamer had hij een aantal europeesche spijzen gehaald, die men zelden zal aantreffen in de woestijnen van Australië.
Een rendierham, eenige sneden pekelvleesch, gerookte zalm, een gerste- en haverkoek, thee, zooveel men lustte, whisky in overvloed en eenige flesschen portwijn vormden dit onverwachte maal. Men kon zich bijna verbeelden in de groote eetzaal van het kasteel Malcolm, in het midden der Hooglanden, in het hartje van Schotland te zijn.
Niets toch ontbrak aan dit feestmaal, van de gembersoep af tot de minced-pies van het dessert toe.
Paganel oordeelde echter goed te doen, wanneer hij er de vruchten bijvoegde van een wilden oranjeboom, die aan den voet der heuvelen groeide.
Het was de "moccaly" der inboorlingen; zijn vruchten zijn vrij smakeloos; maar zijn verpletterde pitten verbranden den mond als cayennepeper.
De aardrijkskundige at ze uit liefde tot de wetenschap zoo overdadig, dat ze zijn gehemelte verschroeiden, en hij de vragen, die de majoor over de eigenaardigheden der australische bosschen tot hem rigtte, niet kon beantwoorden.
Den volgenden dag, 26 December, viel er niets voor, dat vermelding verdient.
Men trof de bronnen der Norton-kreek, en later de uitgedroogde Mackensie-rivier aan.
Het weder bleef zeer schoon, de warmte dragelijk; de wind bleef zuid en verkoelde den dampkring, gelijk op het noordelijk halfrond de noordewind zou gedaan hebben.
Paganel deed dit zijn vriendje Robert Grant opmerken.
"Een gelukkige omstandigheid," voegde hij er bij; "want de gemiddelde warmte is grooter op het zuidelijk dan op het noordelijk halfrond."
"Hoe komt dat?" vroeg de knaap.
"Hoe dat komt?" antwoordde Paganel.
"Hebt gij dan nooit gehoord, dat de aarde 's winters digter bij de zon is?"
"Ja, mijnheer Paganel!"
"En dat de koude van den winter alleen een gevolg is van de schuine rigting der zonnestralen?"
"Jawel." "Welnu, mijn jongen! om diezelfde reden is het warmer op het zuidelijk halfrond."
"Dat begrijp ik niet," antwoordde Robert, groote oogen opzettende.
"Denk maar eens na," hernam Paganel.
"Wanneer het bij ons, in Europa, winter is, welk jaargetijde heeft men dan hier in Australië, bij onze tegenvoeters?" "Zomer," zeide Robert.
"Welnu, omdat de aarde dan juist digter bij de zon is ... begrijpt gij?" "Ik begrijp...."
"Daaruit volgt, dat de zomer in de zuidelijke streken door die nabijheid warmer is dan de zomer der noordelijke landen." "Dat is zoo, mijnheer Paganel!"
"Zegt men dus, dat de zon "in den winter" digter bij de aarde is, dan geldt dit alleen voor ons, die het noordelijk gedeelte van den aardbol bewonen."
"Daaraan had ik nooit gedacht," antwoordde Robert.
"Zorg dan maar, dat gij dat nooit vergeet, mijn jongen!"
Robert was dankbaar voor dit lesje in de wereldbeschrijving, en vernam ten slotte nog, dat de gemiddelde warmte der provincie Victoria vier en zeventig graden Fahrenheit bedroeg.
's Avonds sloeg het gezelschap zich vijf mijlen aan gene zijde van het Lonsdale-meer neder, tusschen den berg Drummond ten noorden, en den berg Dryden, wiens niet zeer hooge top in het zuiden den gezigteinder voor een gedeelte bedekte.
Den volgenden morgen ten elf ure bereikte de wagen de oevers der Wimerra, onder den honderd drie en veertigsten graad lengte.
De een halve mijl breede rivier stuwde haar helder water tusschen twee hooge rijen gomboomen en acacia's voort.
Eenige prachtige mirtplanten, o.a. de "Metrosideros speciosa," verhieven hun lange en neerhangende takken, versierd met roode bloemen, wel vijftien voet hoog.
Duizend vogels, wielewalen, vinken, duiven met goudkleurige vleugels, zonder nog te spreken van de snaterende papegaaijen, fladderden in de groene takjes rond.
Beneden, op de oppervlakte des waters, zwommen een paar schuwe en ongenaakbare zwarte zwanen.
Die vreemde vogel der australische rivieren verdween weldra op de kronkelende Wimerra, die met tallooze bogten die liefelijke streek bespoelde.
Inmiddels had de wagen stilgehouden op een grastapijt, welks franjes over het snelvlietende water hingen.
Vlot noch brug was hier te zien.
En toch moest men er over. Ayrton was bezig een doorwaadbare plaats te zoeken.
Een kwartmijl stroomopwaarts dacht hij, dat de rivier minder diep was, en op die plek besloot hij te beproeven of hij den anderen oever bereiken kon.
Een aantal peilingen gaven slechts vier voet water. Zonder veel gevaar kon de wagen zich dus over die ondiepte wagen.
"Is er geen ander middel om de rivier over te trekken?" vroeg Glenarvan den bootsman.
"Neen, mylord!" antwoordde Ayrton; "maar dien overtogt houd ik niet voor gevaarlijk. Wij zullen er wel doorsukkelen."
"Moeten lady Glenarvan en miss Grant den wagen verlaten?"
"Volstrekt niet.
Mijn ossen staan vast en ik zal wel zorgen, dat zij op den regten weg blijven."
"Vooruit dan maar, Ayrton! ik vertrouw op u," antwoordde Glenarvan.
De ruiters omringden het lompe voertuig en allen gingen vol moed te water.
Gewoonlijk zijn de wagens, wanneer zij die doorwaadbare plaatsen overtrekken, omringd met een gordel van ledige tonnen, die ze boven water houdt.
Maar hier miste men dien zwemgordel; men moest het dus laten aankomen op de schranderheid der ossen, die de voorzigtige Ayrton bestuurde.
Op den bok gezeten mende deze het span, de majoor en de twee matrozen kliefden den snellen stroom een eind weegs vooruit; Glenarvan en John Mangles hielden zich links en regts van den wagen gereed om de reizigsters bijstand te verleenen.
Paganel en Robert sloten den trein.
Alles ging goed tot in het midden der Wimerra.
Maar nu werd de gleuf dieper en kwam het water tot boven de velgen.
Van de ondiepte afgeraakt, konden de ossen grond verliezen en het wankele rijtuig medeslepen.
Ayrton stelde moedig zijn leven bloot; hij sprong in het water, en zich vastklemmende aan de horens der ossen, gelukte het hem ze op den regten weg terug te brengen.
Thans had er een schok plaats, dien niemand had kunnen voorzien; een gekraak liet zich horen; de wagen helde vreeselijk over; het water kwam tot aan de voeten der reizigsters; de geheele toestel dreef af, hoezeer Glenarvan en John Mangles zich aan de kap vastklemden om den wagen overeind te houden.
Het was een ontzettend oogenblik.
Zeer gelukkig bragt een forsche ruk aan het gareel het voertuig digter bij den anderen oever.
De bedding der rivier verschafte aan de ossen en paarden een stijgenden weg, en spoedig waren menschen en dieren tot hun groote vreugde hoewel doornat in veiligheid aan den overkant.
Het voorstel van den wagen echter was door den schok gebroken en het paard van Glenarvan had de ijzers van zijn voorpooten verloren.
Dit ongemak moest ten spoedigste hersteld worden.
De reizigers keken elkaar zeer verlegen aan, toen Ayrton voorstelde naar het station van Black-Point te gaan, dat twintig mijlen noordelijker lag, en er een hoefsmid vandaan te halen.
"Ga, beste Ayrton! ga!" zeide Glenarvan.
"Hoeveel tijd hebt gij noodig voor de heen- en weerreis?"
"Misschien vijftien uren," antwoordde Ayrton, "maar meer niet."
"Vertrek dan, en wij zullen, tot gij terugkomt, aan den oever der Wimerra uitrusten."
Eenige minuten later verdween de bootsman op het paard van Wilson achter een digte gordijn van mimosa 's.
XI.
Burke en Stuart.
Het overige van den dag werd met gesprekken en wandelingen doorgebragt.
Al pratende en bewonderende liepen de reizigers langs de oevers der Wimerra.
De aschgraauwe kraanvogels en de ibissen vlugtten met luid geschreeuw bij hun aannadering.
De prachtmees verschool zich in de hooge takken van den wilden vijgenboom, de wielewalen, de zwartkeeltjes, de kraaghoppen fladderden tusschen de trotsche stengels der leliën, de ijsvogels staakten hun gewone vischvangst, terwijl de geheele beschaafder familie der papegaaijen, de "blue-mountain" pronkende met de zeven kleuren van den regenboog, de kleine "roschill" met zijn scharlaken rood kopje en geele keel, en de "lori" met zijn rood en blaauw gevederte, hun oorverdoovend gekakel op den top der bloeijende gomboomen voortzetten.
Nu eens op het gras aan den oever van het murmelende water uitgestrekt, dan weer rondslenterende tusschen de mimosa-struiken, bewonderden de wandelaars tot het vallen van den avond toe die schoone natuur.
De nacht, die slechts door een kortstondige schemering voorafgegaan werd, overviel hen een halve mijl van de legerplaats af.
Bij hun terugtogt rigtten zij zich niet naar de poolster, die op het zuidelijk halfrond onzigtbaar is, maar naar het zuiderkruis, dat halverwege den gezigteinder en het toppunt schitterde.
Allen zetten zich aan tafel. De hoofdschotel was een zeker gebraad van papegaaijen, die Wilson heel handig geschoten en de hofmeester lekker klaar gemaakt had.
Toen het avondeten afgeloopen was, zocht elk om strijd naar een voorwendsel om de eerste uren van zulk een schoonen nacht niet slapend door te brengen.
Lady Helena stelde allen tevreden door Paganel te verzoeken de geschiedenis der groote australische reizigers te vertellen, een geschiedenis, die hij hun reeds voor lang beloofd had.
Dat was koren op den molen van Paganel.
Zijn toehoorders zetten zich neer aan den voet van een prachtigen banksia; de rook der sigaren steeg weldra omhoog tot aan het gebladerte, dat in de schaduw wegschool, en in het vertrouwen op zijn ijzersterk geheugen nam de aardrijkskundige terstond het woord.
"Gij herinnert u, vrienden! en de majoor althans zal het nog wel weten, de lijst van reizigers, die ik u aan boord van de _Duncan_ opgaf.
Van al degenen, die in het binnenland trachtten door te dringen, mogt het er slechts aan vier gelukken het van het noorden naar het zuiden of van het zuiden naar het noorden te doorkruisen.
Het zijn: Burke, in 1860 en 61; Mac Kinlay, in 1861 en 62; Landsborough in 1862, en Stuart, ook in 1862.
Van Mac Kinlay en Landsborough heb ik maar weinig te vertellen.
De eerste ging van Adelaïde naar de golf van Carpentaria, de tweede van de golf van Carpentaria naar Melbourne; beiden waren door australische vereenigingen uitgezonden om Burke op te sporen, die niet meer te voorschijn kwam en ook nooit terug zal komen.
"Burke en Stuart, dat zijn de twee stoute reizigers, over wie ik zal spreken, en ik begin nu zonder verdere voorafspraak.
"Den 20sten Augustus 1860 vertrok op last van de koninklijke Maatschappij te Melbourne, een gewezen iersch officier en oud-inspecteur van politie te Castlemaine, Robert O'Hara Burke geheeten.
Elf personen vergezelden hem: William John Wills, een jeugdig veelbelovend sterrekundige, doktor Beckler, een kruidkundige, Gray, King, een jeugdig militair uit het indische leger, Landells, Brahe, en verscheidene cipayers. Vijf en twintig paarden en evenveel kameelen droegen de reizigers, hun bagaadje en levensmiddelen voor achttien maanden.
"De reizigers moesten zich langs de Cooper-rivier naar de golf van Carpentaria op de noordkust begeven.
Zij kwamen zonder ongeval over de Murray en de Darling en bereikten het station van Menindie, op de uiterste grens der koloniën.
"Daar zag men in, dat de menigte bagaadje zeer lastig was.
Dit bezwaar en een zekere ruwheid van karakter van Burke zaaiden oneenigheid in het gezelschap.
Landells, de opzigter over de kameelen, scheidde zich met eenige hindoesche bedienden van de overigen, en keerde naar de oevers der Darling terug; Burke zette den togt voort. Nu eens door heerlijke, rijk bewaterde weiden, dan weer over steenachtige en waterlooze wegen, zakte hij naar de Cooper's kreek af.
Den 20sten November, drie maanden na zijn vertrek, legde hij de eerste bewaarplaats van levensmiddelen op den oever der rivier aan.
"Hier werden de reizigers eenigen tijd opgehouden, omdat zij geen bruikbaren weg naar het noorden vonden, een weg, waarop zij geen gebrek aan water behoefden te vreezen.
Na groote moeijelijkheden sloegen zij zich neer op een plaats, die zij het fort Wills noemden.
Zij maakten er een post van met palissaden omringd, halverwege Melbourne en de golf van Carpentaria gelegen.
Daar verdeelde Burke zijn gezelschap in tweeën.
Eenigen moesten onder bevel van Brahe drie maanden, en liet de voorraad het toe, nog langer in het fort Wills blijven en de terugkomst der anderen afwachten.
De andere afdeeling bestond uit Burke, King, Gray en Wills.
Zij namen zes kameelen mede, beladen met levensmiddelen voor drie maanden, dat is drie centenaars meel, vijftig pond rijst, vijftig pond havermeel, een centenaar gedroogd paardevleesch, honderd pond gezouten varkensvleesch en spek, en dertig pond beschuit, voldoende om heen en terug zes honderd uren af te leggen.
"Die vier mannen vertrokken.
Na een moeijelijke reis door een steenachtige woestijn kwamen zij aan de rivier de Eyre, het uiterste punt, dat Sturt in 1845 bereikte, en van daar zoo naauwkeurig mogelijk den honderd veertigsten lengtegraad volgende, rigtten zij zich noordwaarts.
"Den 7den Januarij bereikten zij onder een brandende zon den keerkring.
Bedriegelijke luchtspiegelingen misleidden hen soms, dikwijls hadden zij gebrek aan water, dan weder verfrischten hen hevige regenbuijen, van tijd tot tijd troffen zij eenige zwervende inlanders aan, die hun geen leed deden; kortom, zij hadden met weinig bezwaren te kampen op een weg die door geen meren, rivieren noch bergen werd versperd."
"Den 12den Januarij vertoonden zich in het noorden eenige zandsteenheuvels; o.a. de berg Forbes en een reeks granietketenen, "ranges" genoemd. Daar kwam de vermoeijenis eerst aan.
Ter naauwernood vorderden zij. De dieren weigerden voort te gaan: "Altijd in de _ranges_! de kameelen zweeten van angst!" schrijft Burke in zijn zakboekje.
Toch komen de reizigers na ontzaggelijke inspanning aan de oevers der rivier de Turner, vervolgens aan den bovenloop der Flinders-rivier, die Stokes in 1841 zag, en die zich door palm- en gomboomen omzoomd in de golf van Carpentaria werpt.
"De nabijheid van den oceaan bleek uit een aaneenschakeling van moerassige gronden.
Een der kameelen zonk er in weg. De anderen wilden niet verder gaan.
King en Gray moesten er bij blijven. Burke en Wills zetten hun reis in een noordelijke rigting voort, en na groote moeijelijkheden, die in hun aanteekeningen zeer onduidelijk worden verhaald, bereikten zij een punt waar de vloed de moerassen overstroomde; maar zij zagen den oceaan niet.
Dat was den 11den Februarij 1861." "Dus konden die stoute mannen niet verder gaan?" vroeg lady Glenarvan.
"Neen, mevrouw!" antwoordde Paganel.
"De moerassige grond zonk onder hun voeten weg, en zij moesten er nu op bedacht zijn om hun reisgenooten in het fort Wills weer op te zoeken.
Een treurige terugreis, dat verzeker ik u!
Zwak en krachteloos sleepten Burke en zijn makker zich voort, tot zij Gray en King terugvonden.
Vervolgens begaven zij zich zuidwaarts naar de Cooper's-kreek, langs denzelfden weg, dien zij gekomen waren.
"De angst, de gevaren, het lijden, dat zij op die reis uitstonden, zijn ons slechts ten deele bekend; want het zakboekje der reizigers zwijgt er van.
Maar het moet verschrikkelijk geweest zijn."
"In de maand April toch, toen zij in de Cooper-vallei aankwamen, waren zij nog maar met hun drieën.
Gray was onder het lijden bezweken. Vier kameelen waren dood.
Gelukt het Burke nu maar het fort Wills te bereiken, waar Brahe hem met zijn voorraad levensmiddelen wacht, dan zijn hij en zijn makkers gered.
Zij verdubbelen hunne pogingen; zij slepen zich nog eenige dagen voort; den 2lsten April bemerken zij de palissaden van het fort.
Zij bereiken het!...
Dienzelfden dag was Brahe na vijf maanden vergeefs gewacht te hebben, vertrokken."
"Vertrokken!" riep de jonge Robert.
"Ja, vertrokken! dienzelfden dag, door een jammerlijke gril van het lot!
Het briefje, dat Brahe achtergelaten had, was nog geen zeven uren oud!
Burke kon er niet aan denken hem in te halen.
De ongelukkige verlatenen verkwikten zich een weinig met den voorraad, dien zij vonden. Maar het ontbrak hun aan middelen van vervoer, en honderd vijftig uren scheidden hen nog van de Darling.
"Nu krijgt Burke, in strijd met de meening van Wills, het in het hoofd om de australische nederzettingen te bereiken, die digt bij den berg Hopeless, zestig uren van het fort Wills, liggen.
Zij gaan op weg.
Van de twee overgebleven kameelen smoort er een in een modderigen zijtak van de Cooper's-kreek; de andere kan geen stap meer doen; men moet hem dooden en zich met zijn vleesch voeden. Weldra zijn de levensmiddelen op.
De drie ongelukkigen zijn verpligt zich met "nardou" te voeden, een waterplant, welker kiemkorrels eetbaar zijn.
Uit gebrek aan water, uit gebrek aan middelen om het te vervoeren, kunnen zij zich niet van de oevers der Cooper verwijderen.
De vlammen verslinden hun hut en hun reisbenoodigdheden, zij zijn verloren!
De dood grijnst hen aan!
"Burke riep King bij zich en zeide: "Mij schieten nog maar eenige uren levens over: ziedaar mijn horlogie en mijn aanteekeningen.
Wanneer ik dood ben, verlang ik, dat gij mij een pistool in de regterhand geeft, en dat gij mij onbegraven in dezelfde houding laat zitten!" Dit waren Burke's laatste woorden.
"Ontsteld en radeloos ging King een australischen volksstam opzoeken.
Toen hij terug kwam, was Wills ook reeds gestorven.
Wat King aangaat, deze werd door inboorlingen verpleegd en in de maand September door het gezelschap van Howitt teruggevonden, die te gelijk met Mac Kinlay en Landsborough uitgezonden was om Burke op te sporen.
Van de vier reizigers overleefde er dus maar een dien togt over het vastland van Australië."
Het verhaal van Paganel had een pijnlijken indruk achtergelaten in het gemoed zijner hoorders.
Allen dachten aan kapitein Grant, die misschien evenals Burke en de zijnen ronddoolde in het hart van dat noodlottige vastland.
Waren de schipbreukelingen ontsnapt aan het lijden, dat die stoute baanbrekers trof?
Die overpeinzing was zoo natuurlijk, dat Mary Grant er de tranen door in de oogen kwamen. "Mijn vader! mijn arme vader!" jammerde zij.
"Miss Mary! miss Mary!" riep John Mangles, "zulke rampen kunnen alleen hem treffen, die zich in de binnenlanden waagt!
Maar kapitein Grant is immers evenals King in de handen der inboorlingen, en evenals King zal hij gered worden!
Nooit heeft hij zich in zulk een droevigen toestand bevonden!"
"Nooit!" voegde Paganel er bij, "en ik herhaal het, lieve miss! de Australiërs zijn herbergzaam."
"God geve, dat gij de waarheid spreekt!" antwoordde het meisje.
"En Stuart?" vroeg Glenarvan, die eenige afleiding wilde geven aan den stroom dier treurige gedachten. "Stuart?" herhaalde Paganel.
"O, Stuart is gelukkiger geweest, en zijn naam prijkt met eere in de australische jaarboeken.
Reeds van het jaar 1848 af bereidde zich John Mac Doual Stuart, uw landgenoot, vrienden! op zijn reizen voor, door Stuart te vergezellen in de woestijnen ten noorden van Adelaïde.
In 1860 poogde hij, maar te vergeefs, door slechts twee mannen vergezeld, in het binnenland van Australië door te dringen.
Hij was er echter de man niet naar om zich te laten ontmoedigen.
Op Nieuwjaarsdag van het jaar 1861 verliet hij aan het hoofd van elf vastberaden makkers de Chambers-kreek, en hield eerst stil op zestig uren van de golf van Carpentaria; maar gebrek aan levensmiddelen dwong hem naar Adelaïde terug te keeren, zonder dat hij het vreeselijke vastland had doorreisd.
Toch durfde hij nog een kans wagen, en ontwierp hij het plan tot een derden togt, die ditmaal het zoo vurig gewenschte doel mogt bereiken.
"Het parlement van Zuid-Australië trok zich dat nieuwe onderzoek sterk aan; het verleende een subsidie van twee duizend pond sterling.
Stuart verzuimde geen van de voorzorgen, die de ondervinding op zijn vorige togten hem als noodig had doen kennen.
Zijn vrienden, de natuurkundige Waterhouse, zijn vroegere medereizigers Thring en Kekwick, benevens Woodforde en Auld, in het geheel tien personen, voegden zich bij hem.
Hij nam twintig zakken van amerikaansch leder mede, die elk zeven gallons konden inhouden, en den 5den April 1862 was het gezelschap bijeen aan het New-Castle-Water, over den achttienden graad breedte, hetzelfde punt, dat Stuart niet had kunnen overschrijden.
Zijn weg liep ongeveer langs den honderd een en dertigsten graad lengte en dus zeven graden westelijker dan die van Burke.
"Het New-Castle-Water zou de grondslag zijn der nieuwe onderzoekingen.
Door digte bosschen omringd, poogde Stuart te vergeefs zich ten noorden en ten noordoosten een weg te banen.
Evenmin gelukte het hem om in westelijke rigting de Victoria-rivier te bereiken, ondoordringbaar struikgewas sloot elken uitweg af.
"Nu besloot Stuart van legerplaats te veranderen, en het gelukte hem ze een weinig noordelijker, in de moerassen van Hower te verplaatsen.
Van daar oostwaarts trekkende ontdekte hij te midden van grasrijke vlakten de beek Daily, die hij een dertig mijlen ver volgde.
"De streek werd prachtig; een squatter een met zulke weiden regt in zijn schik geweest zijn en er spoedig rijk worden, de gomboomen bereikten er een ontzettende hoogte.
Vol verbazing ging Stuart steeds verder; hij bereikte de oevers der Strangway en der Roper's-kreek, die Leichardt ontdekt had; haar wateren stroomden tusschen palmboomen door, die zulk een tropische streek waardig waren; daar woonden inlandsche stammen, bij wie de reizigers goed ontvangen werden.
"Van dit punt af rigtten zij zich naar het noord-noordwesten om in een landstreek met zandsteen en ijzerhoudende rotsblokken bedekt de bronnen der Adelaïde op te sporen, een rivier, die zich in de golf van Van Diemen stort.
Zij trokken nu door Arnhemsland, te midden van palmkool, bamboes, dennen en slingerplanten.
De Adelaïde werd breeder, haar oevers werden moerassig; de zee was nabij.
"Dingsdag, dan 22sten Julij, was Stuart in de moerassen van Fresh-water gelegerd, waar de tallooze beken, die zijn weg doorsneden, hem zeer hinderlijk waren.
Hij zond drie der zijnen uit om bruikbare wegen op te zoeken; 's anderen daags bereikten hij, na ondoorwaadbare kreeken omgetrokken en dikwijls in de slijkerige gronden weggezakt te zijn, eenige hooge met gras begroeide plekken, waar boschjes gomboomen en boomen met vezelachtige schors groeiden; daar vlogen ganzen, ibissen en zeer schuwe watervogels bij heele troepen rond. Inboorlingen waren er bijna in het geheel niet te zien.
Alleen in de verte steeg de rook van eenige legerplaatsen omhoog.
"Den 24sten Julij, negen maanden na zijn vertrek uit Adelaïde, vertrok Stuart 's morgens twintig minuten over achten in een noordelijke rigting; dienzelfden dag wil hij de zee bereiken; het land glooit zachtjes en is bezaaid met ijzererts en vulkanische steenen; de boomen verschrompelen, een gevolg van den zeewind; een alluviale vallei vertoont zich, door een gordijn van struiken begrensd.
Stuart hoort duidelijk het geraas der branding; maar hij zegt er zijn makkers niets van.
Zij dringen in een kreupelbosch, dat loten van een wilden wijnstok ondoordringbaar maken.
"Stuart doet eenige schreden vooruit. Hij staat aan den oever van den Indischen oceaan!
"De zee! de zee!" roept Thring verbaasd uit.
De anderen komen aanloopen en begroeten den Indischen oceaan met een driewerf herhaald hoera!
"Het vastland was ten vierden male doorkruist!
"Overeenkomstig zijn belofte aan den gouverneur, Sir Richard Madonnell, gedaan, baadde Stuart zijn voeten en wiesch hij zijn aangezigt en handen in de golven der zee.
Daarop keerde hij naar het dal terug en sneed in een boom zijn voorletters J.M.D.S. Aan een stroomend beekje sloegen zij een legerplaats op.
"'s Anderen daags ging Thring onderzoeken, of de mond der Adelaïde ook in zuidwestelijken rigting bereikt kon worden; maar de grond was te moerassig voor den voet der paarden; zij moesten het opgeven.
"Nu zoekt Stuart op een opene plaats een hoogen boom.
Hij hakte er de takken van af, en heesch de australische vlag in top.
In de schors van den boom werden deze woorden gesneden: _zoek een voet ten zuiden in den grond_.
"En wanneer eenmaal een reiziger op de aangeduide plaats in den grond graaft, zal hij een blikken doos vinden en daarin een document, welks inhoud in mijn geheugen gegrift is: _Groote ontdekkingsreis en togt van het zuiden naar het noorden van Australië_.
"De reizigers, onder bevel van John Mac Doual Stuart zijn hier den 25sten Julij 1862 aangekomen, na geheel Australië van de Zuidzee tot aan de oevers van den Indischen oceaan, door het binnenland heen, bereisd te hebben.
Zij hadden Adelaïde den 21sten Januarij 1861 verlaten en den 26sten October 1861 vertrokken zij noordwaarts uit het laatste station der kolonie.
Ter gedachtenis aan dit gelukkige voorval, hebben zij hier de australische vlag met den naam van den aanvoerder der expeditie ontplooid.
Alles is wel.
God bescherme de koningin!" "Daarop volgen de onderteekeningen van Stuart en zijn reisgenooten.
"Zoo werd die groote gebeurtenis aan de vergetelheid ontrukt, die door de geheele wereld met verbazing werd vernomen."
"En hebben al die moedige mannen hun vrienden in het zuiden teruggezien?" vroeg lady Helena.
"Ja, mevrouw!" antwoordde Paganel; "allen, maar niet zonder vreeselijke vermoeijenissen.
Stuart had het meest te lijden; zijn leven werd door de scheurbuik bedreigd, toen hij op de terugreis naar Adelaïde was.
In het begin van September verergerde zijn kwaal zoo, dat hij niet anders dacht, of hij zou de bewoonde streken niet meer terugzien.
Hij kon niet meer in den zadel blijven zitten; hij moest in een draagkoets liggende, die tusschen twee paarden inhing, verder reizen.
Tegen het einde van October bragten bloedspuwingen hem aan den rand des grafs.
Er werd een paard gedood om bouillon voor hem te koken; den 28sten October dacht hij te sterven, toen een heilzame crisis hem redde, en den 10den December bereikte het geheele gezelschap de eerste nederzettingen.
"Den 17den December deed Stuart te Adelaïde zijn intogt onder het vreugdegejuich der opgetogen menigte.
Maar hij bleef sukkelend, en kort daarop scheepte hij zich, na de groote gouden medaille der Maatschappij van aardrijkskunde verkregen te hebben, op de _Indus_ naar zijn geliefd Schotland, zijn vaderland, in, waar wij hem bij onze terugkomst zullen wederzien."
"Hij was een man met buitengewoon veel geestkracht begaafd," zeide Glenarvan, "en beter dan ligchaamskracht stelt zij in staat om groote dingen te verrigten.
Schotland is er teregt trotsch op hem onder zijn zonen te mogen tellen."
"En heeft na Stuart geen reiziger meer nieuwe ontdekkingstogten ondernomen?" vroeg lady Helena. "Jawel, mevrouw!" antwoordde Paganel.
"Ik heb reeds dikwijls van Leichardt gesproken.
Deze reiziger had reeds in 1844 een merkwaardigen togt door Noord-Australië gedaan.
In 1848 ondernam hij een nieuwe reis naar het noord-oosten. In geen zeventien jaar heeft men iets meer van hem gehoord.
Verleden jaar heeft de vermaarde plantenkenner, docter Muller, te Melbourne een openbare inschrijving geopend om de kosten eener expeditie te dekken.
Spoedig was de lijst volgeteekend, en den 21sten Junij 1864 heeft een troep moedige squatters onder bevel van den bekwamen en moedigen Mac Intyre de grasrijke oevers der Paroo verlaten.
Op dit oogenblik moeten zij ter opsporing van Leichardt reeds diep in het binnenland doorgedrongen zijn. Mogen zij slagen en mogen ook wij, even als zij, de vrienden, die ons dierbaar zijn, terug vinden!"
Hier eindigde het verhaal van den aardrijkskundige.
Het uur was reeds vergevorderd.
Allen bedankten Paganel en weinige oogenblikken daarna sliepen zij gerust, terwijl de klok vogel, in het gebladerte der witte gomboomen verborgen, in de stilte van den nacht geregeld de minuten aangaf.
XII.
De spoorweg van Melbourne naar Sandhurst.
Niet zonder eenigen angst had de majoor Ayrton de legerplaats aan de Wimerra zien verlaten om in het station te Black-Point een hoefsmid te gaan halen.
Maar hij liet zich geen woord ontvallen van zijn persoonlijk wantrouwen, en vergenoegde zich met op de omstreken der rivier een wakend oog te houden.
De rust dier vreedzame velden werd in het geheel niet gestoord, en na eenige uren verrees de zon weder boven de kimmen.
Glenarvan daarentegen vreesde alleen, dat Ayrton onverrigter zake terug mogt keeren.
Bij gebrek aan werkvolk kon de wagen niet verder.
Het oponthoud zou misschien verscheidene dagen duren, en ongeduldig om te slagen, vurig verlangend zijn doel te bereiken, kon Glenarvan geen uitstel dulden.
Gelukkig had Ayrton zijn tijd niet verspild noch vergeefsche moeite gedaan: 's anderen daags kwam hij met zonsopgang terug.
Er was iemand bij hem, die zich voor een hoefsmid uit het station Black-Point uitgaf.
Het was een stevige lange kerel, maar zijn gemeen en beestachtig gezigt nam niet gunstig voor hem in.
Maar dat kwam er niet veel op aan, als hij zijn vak maar verstond.
In allen gevalle praatte hij weinig en hij versleet zijn tong niet met noodeloos gebabbel.
"Is het een bekwaam werkman?" vroeg John Mangles den bootsman.
"Ik ken hem evenmin als gij, kapitein!" antwoordde Ayrton, "wij zullen zien."
De hoefsmid ging aan het werk.
Het was een man van het vak, dat kon men wel zien aan de manier, waarop hij het voorstel van den wagen herstelde.
Hij werkte handig en legde daarbij buitengewone ligchaamskracht aan den dag.
De majoor merkte op, dat het vleesch van zijn handgewrichten sterk weggevreten was en een zwartachtigen ring van uitgestort bloed vertoonde. Dit was het teeken van een versche wond, die slechts ten halve verborgen werd door de mouwen van een slecht wollen hemd.
Mac Nabbs vroeg den hoefsmid naar de oorzaak van dat ongemak, dat zeer pijnlijk moest zijn.
Maar hij gaf geen antwoord en ging voort met zijn werk.
Na verloop van een paar uur was de schade aan den wagen hersteld.
Het paard van Glenarvan was ook spoedig gereed.
De hoefsmid had gezorgd de hoefijzers kant en klaar mee te brengen. Die ijzers hadden iets bijzonders, dat den majoor niet ontging.
Het was een klaverblad, dat van voren ruw afgehakt was.
Mac Nabbs liet het aan Ayrton zien.
"Dat is het merk van Black-Point," antwoordde de bootsman.
"Daardoor kan men de paarden nagaan, die van het station wegloopen, zonder ze met andere te verwarren."
De ijzers zaten weldra aan den hoef van het paard. Daarna vorderde de hoefsmid zijn loon en ging heen zonder vier woorden gesproken te hebben.
Een half uur later waren de reizigers op weg.
Achter de gordijn van mimosa's strekte zich een opene ruimte uit, die haar naam "open plein" teregt droeg.
Eenige kwarts- en ijzerhoudende steenblokken lagen tusschen de struiken, het hooge gras en de palissaden, binnen welke talrijke kudden graasden.
Eenige mijlen verder maakten de wielen van den wagen diepe sporen in den drassigen bodem, door kreeken doorsneden, die half verscholen waren onder een kleed van reusachtig riet.
Daarop kwam men door uitgestrekte zoutsteppen, wier verdamping in vollen gang was.
De reis leverde geen moeijelijkheden op en om de waarheid te zeggen, niemand verveelde zich.
Lady Helena noodigde de ruiters uit haar ieder op zijn beurt te komen bezoeken, want haar salon was zeer bekrompen.
Maar zoo verpoosde ieder zich van de vermoeienissen van het paardrijden, en ontspande zich in het gesprek met die beminnelijke vrouw.
Met behulp van miss Mary hield lady Helena met de grootste bevalligheid de eer van haar verplaatsbaar salon op.
John Mangles werd bij die dagelijksche uitnoodigingen niet vergeten, en de ernstiger toon van zijn gesprek mishaagde niet. Integendeel.
Zoo sneed men dwars den postweg van Crowland naar Horsham, een zeer stoffigen weg, waarvan de voetgangers weinig gebruik maakten.
Op de grens van het graafschap Talbot ging men digt voorbij eenige lage heuvelklingen, en 's avonds kwam het gezelschap tot drie mijlen boven Maryborough.
Er viel een fijne regen, die in ieder ander land den grond doornat zou gemaakt hebben; maar hier nam de lucht de vochtigheid zoo volkomen en zoo spoedig op, dat zij er geen last van hadden.
Den volgenden dag, den 29sten December, werd de reis eenigsins vertraagd door een aaneenschakeling van bergjes, die een klein Zwitserland vormden.
Het ging onophoudelijk bergop bergaf, en menige onzachte schok bleef niet uit.
De reizigers gingen een eind weegs te voet, en gevoelden er geen spijt over.
Ten elf ure kwamen zij te Carlsbrook, een vrij aanzienlijke gemeente.
Ayrton wilde de stad om-, niet doorrijden, om tijd te winnen, naar hij zeide.
Glenarvan was het met hem eens; maar de altijd nieuwsgierige Paganel wenschte Carlsbrook te bezigtigen.
Men liet hem begaan, terwijl de wagen zachtjes voortreed.
Naar gewoonte nam Paganel Robert mede.
Zijn bezoek aan de gemeente duurde maar kort, maar toch lang genoeg om hem een naauwkeurig overzigt van de australische steden te geven.
Er was een bank, een geregtshof, een markt, een school, een kerk, en een honderdtal huizen, allen naar hetzelfde model van baksteenen opgetrokken.
Alles was naar den engelschen bouwtrant in den vorm van een regelmatigen vierhoek, met evenwijdig loopende straten doorsneden, aangelegd.
Niets is eenvoudiger, maar ook niets onbevalliger.
Wanneer de stad uitgebreider wordt, verlengt men de straten, evenals men den broek van een kind uitlegt, dat grooter wordt, zoodat de oorspronkelijke evenredigheid niet in het minst verbroken wordt.
Er heerscht veel bedrijvigheid te Carlsbrook, een opmerkelijk verschijnsel in die steden, welke eerst van gisteren dagteekenen.
In Australië schijnen de steden als boomen door de zonnewarmte uit den grond op te schieten.
De straten waren vol menschen, die het allen even druk hadden; goudverzenders verdrongen elkander aan de bureaux, waar het aankwam; onder geleide van een inlandsche politiemagt kwam het kostbare metaal uit de mijnen van Bendigo en den Alexander-berg.
Al die lieden, welke het eigenbelang voortjoeg, dachten alleen aan hun zaken, en de vreemdelingen werden in die woelige menigte niet eens opgemerkt.
Na een uur doorgebragt te hebben met Carlsbrook te doorloopen, voegden de beide bezoekers zich bij hun reisgenooten, die een zorgvuldig bebouwde vlakte doortrokken.
Daaraan grensden groote weiden, bekend onder den naam van "Low Level plains," met tallooze kudden en herdershutten bedekt.
Daarop vertoonde zich zonder eenigen overgang de woestijn, met het onverwachte, dat aan de natuur in Australië eigen is.
De heuvelen van Simpson en de Tarrangower-berg wezen de plaats aan, waar het district Loddo in het zuiden den honderd vier en veertigsten graad lengte aanraakt.
Intusschen had men tot nog toe geen enkelen stam van in den Wilden staat verkeerende inboorlingen aangetroffen.
Glenarvan vroeg zich af, of er in Australië geen Australiërs waren, evenals de Indianen in de argentijnsche pampa's ontbroken hadden.
Maar Paganel zeide hem, dat de wilden op deze breedte de vlakten van de Murray bezochten, die honderd mijlen oostelijker liggen.
"Wij naderen het goudland," zeide hij; "binnen twee dagen zullen wij het rijke gewest van den Alexanderberg doortrekken. Daar is in 1852 de wolk van goudzoekers neergestreken.
De inboorlingen hebben de wijk moeten nemen naar de woestijnen in het binnenland.
Wij zijn in een beschaafd land, al zou men het niet zeggen, en voor den avond nog zal onze weg den spoorweg gesneden hebben, die de Murray met de zee verbindt.
Ik mag het niet zwijgen, vrienden! een spoorweg in Australe is in mijn oog iets heel vreemds."
"Waarom dat, Paganel?" vroeg Glenarvan.
"Waarom? wel, omdat mijn verstand daar niet bij kan.
O, ik weet wel, dat gij Engelschen, gewoon uw afgelegene bezittingen te koloniseeren, die electrische telegrafen en wereldtentoonstellingen op Nieuw-Zeeland hebt, dat alles heel eenvoudig zult vinden!
Maar dat brengt een Franschman, zooals ik ben, van de wijs en verwart al zijn denkbeelden over Australiën."
"Omdat gij aan het verledene denkt en het tegenwoordige over het hoofd ziet," antwoordde John Mangles.
"Toegestemd," hernam Paganel; "maar snuivende locomotieven in de woestijn, stoom, die om de takken der mimosa's heen krinkelend omhoog stijgt, miereneters, vogelbekdieren en kasuarissen, die voor de sneltreinen vlugten, wilden, die den trein van drie uren dertig minuten nemen om van Melbourne naar Kyneton, naar Castlemaine, Sandhurst of naar Echuca te gaan, dat alles zal wel de verwondering wekken van een ieder, die geen Engelschman of Amerikaan is.
Met uw spoorwegen verdwijnt de poëzie der woestijn."
"Wat maakt dat uit, als de vooruitgang er maar in doordringt!" antwoordde de majoor.
Een schel fluitje maakte een einde aan het gesprek.
De reizigers waren geen mijl van den spoorweg af.
Een locomotief, die uit het zuiden kwam en stopte, bleef juist staan op het punt, waar de ijzerbaan en den weg, dien de wagen bereed, elkander kruisten.
Die spoorweg verbond, zooals Paganel gezegd had, de hoofdstad van Victoria met de Murray, de grootste rivier van Australië.
Die ontzaggelijke stroom, welken Stuart in 1828 ontdekte, komt uit de australiscbe Alpen, neemt de Lachlan en de Darling op, maakt de noordelijke grens der provincie Victoria uit, en valt bij Adelaïde in de Encounter-baai.
Hij loopt door rijke en vruchtbare streken, en de stations der squatters nemen in zijn stroomgebied sterk toe, ten gevolge van de gemakkelijke gemeenschap met Melbourne, die de spoorweg tot stand heeft gebragt.
Die spoorweg was nu over een lengte van honderd en vijf mijlen tusschen Melbourne en Sandhurst geopend, en liep voorbij Kyneton en Castlemaine.
In aanleg was nog een lengte van zeventig mijlen tot Echuca, de hoofdplaats der Riverine-kolonie, die in ditzelfde jaar aan de Murray gesticht was.
De zeven en dertigste parallel sneed den spoorweg eenige mijlen boven Castlemaine, juist bij de Camden-brug, die over de Lutton, een der talrijke zijtakken van de Murray, was gelegd.
Naar dit punt rigtte Ayrton zijn wagen; de ruiters galoppeerden een poosje vooruit tot aan de Camden-brug.
Een levendig gevoel van nieuwsgierigheid lokte hen daarheen.
Een talrijke menigte toch begaf zich naar de spoorbrug.
De bewoners der omliggende stations verlieten hun huizen, de herders hun kudden, en allen verdrongen zich op de toegangen tot den weg.
Duidelijk hoorde men het herhaald geroep: "Naar den spoorweg! naar den spoorweg!"
Zeker had er een ernstig voorval plaats gehad, dat al die opschudding veroorzaakte.
Misschien een groote ramp.
Glenarvan en zijn reisgenooten zetten hun paarden aan. In weinige minuten kwamen zij bij de Camden-brug.
Daar werd hun de oorzaak dier zamenscholing weldra duidelijk.
Een vreeselijk ongeluk had er plaats gehad, dat de toeschouwers aan de ergste rampen op de amerikaansche spoorwegen deed denken: de trein had wel geen anderen ontmoet, maar was uit het spoor geraakt en in de diepte gestort.
De rivier, over welke de spoorweg liep, was gedempt met brokken van de wagens en de locomotief.
Hetzij de brug onder den last van den trein was bezweken, hetzij de wagens uit het spoor waren geraakt, vijf van de zes rijtuigen waren met de locomotief in de bedding der Lutton neergestort.
Alleen de laatste waggon, die wonderdadig behouden was gebleven door het breken van den ketting, was een paar voet van den afgrond blijven staan.
Beneden was het een akelige opeenhooping van zwarte en gebroken assen, vernielde wagens, omgebogen spoorstaven en verkoolde dwarsbalken.
De stoomketel, die door den schok gesprongen was, had de ijzeren platen tot op ontzettende afstanden geslingerd.
Uit dien verwarden hoop onkenbare voorwerpen stegen nog eenige vlammen en stoom met een zwarten rook vermengd omhoog.
Op den vreeselijken val was de nog vreeselijker brand gevolgd!
Hier en daar lagen groote plassen bloed, verstrooide ledematen en verkoolde lijken, en niemand kon berekenen hoeveel offers onder die overblijfselen opgehoopt waren.
Glenarvan, Paganel, de majoor en Mangles mengden zich onder het volk en luisterden naar de verschillende gesprekken.
Een ieder zocht een oorzaak van de ramp, terwijl zij vlijtig werkten om nog iemand te redden.
"De brug is gebroken," zeide de een.
"Gebroken? het mogt wat!" zeiden de anderen. "Zij is zoo weinig gebroken, dat ze nog onbeschadigd is.
Men heeft vergeten ze bij de nadering van den trein te sluiten.
Dat is alles."
Het was inderdaad een draaibrug, die ten behoeve van de scheepvaart geopend werd.
Had dan de brugwachter door een onvergetelijke achteloosheid vergeten ze te sluiten, en was zoo de trein, die in volle vaart kwam aanstoomen, nu de grond hem eensklaps ontviel, in de Lutton gestort?
Dit gevoelen scheen zeer aannemelijk; want terwijl de eene helft van de brug onder de gebroken wagens lag, hing de andere aan de overzijde nog onbeschadigd aan haar kettingen.
Er viel niet aan te twijfelen!
De achteloosheid van den wachter had dit onheil veroorzaakt.
Het ongeluk was 's nachts gebeurd met den trein N° 37, die kwart voor twaalven van Melbourne was vertrokken.
Het moet omstreeks kwart over drieën geweest zijn, toen de trein, vijf en twintig minuten na het station Castlemaine verlaten te hebben, aan de Camden-brug kwam en dit ongeluk kreeg.
Dadelijk gingen de reizigers en beambten uit den laatsten wagen hulp zoeken; maar de telegraaf, welks palen op den grond lagen, werkte niet meer.
Er verliepen drie uren voor de autoriteiten van Castlemaine, op de plaats des onheils aankwamen.
Het was dus 's morgens zes ure voor er orde werd gesteld op de maatregelen tot redding onder toezigt van den heer Mitchell, inspecteur-generaal der kolonie, en van een afdeeling politie-agenten onder bevel van een commissaris van politie. De squatters en hun knechts waren hun te hulp gekomen en deden eerst pogingen om den brand te blusschen, die met onweerstaanbaar geweld die overblijfselen verteerde.
Eenige onkenbare lijken lagen tegen de glooijing van den weg.
Maar men moest het opgeven om een levend wezen uit dien vuurgloed te redden.
De vlammen hadden het werk der verwoesting spoedig voltooid.
Van al de passagiers, wier aantal men niet kende, waren er maar tien over, die in den laatsten wagen zaten.
Het bestuur van de spoorwegmaatschappij had een hulp-locomotief gezonden om hen naar Castlemaine terug te brengen.
Inmiddels stond lord Glenarvan, die met den inspecteur kennis had gemaakt, met dezen en den commissaris te praten.
Deze was een lang en mager man, van een onverstoorbare koelbloedigheid, en die, schuilde er misschien nog een greintje gevoel in zijn hart, er op zijn onbewegelijk gelaat althans niets van liet merken.
Hij stond voor een ramp gelijk een wiskundige voor een vraagstuk; hij trachtte ze op te lossen en de onbekende er uit te berekenen.
Toen dan ook Glenarvan zeide: "Welk een groot ongeluk!" antwoordde hij heel bedaard: "Het lijkt er niet naar, mylord!" "Lijkt het er niet naar!" riep Glenarvan, wien dat gezegde niet aanstond, "noemt gij dat dan geen ongeluk?"
"Wel neen! Ik noem het een misdaad!" antwoordde de commissaris van politie op een bedaarden toon.
Zonder verder bij die uitdrukking stil te staan, wendde Glenarvan zich tot den heer Mitchell en zag hem vragend aan.
"Ja, mylord!" antwoordde de inspecteur-generaal, "ons onderzoek heeft ons zekerheid gegeven, dat die ramp het gevolg is van een misdaad.
De laatste goederenwagen is geplunderd; de geredde reizigers zijn door een bende van vijf of zes booswichten aangevallen.
De brug is met opzet, niet uit achteloosheid, geopend, en brengt men dit feit in verband met de verdwijning van den brugwachter, dan mag men daaruit afleiden, dat die ellendeling de medepligtige der booswichten is geweest."
Bij deze gevolgtrekking van den inspecteur-generaal schudde de commissaris zachtjes het hoofd.
"Zijt gij niet van mijn gevoelen?" vroeg hem de heer Mitchell.
"Neen, wat de medepligtigheid van den brugwachter aangaat."
"Die medepligtigheid aangenomen zijnde," hernam de inspecteur-generaal, "mogen wij de misdaad toeschrijven aan de wilden, die in den omtrek van de Murray rondzwerven.
Zonder den wachter hebben die inboorlingen de draaibrug niet kunnen openen, welker inrigting hun onbekend is."
"Juist," antwoordde de commissaris van politie.
"Uit de verklaring van een schipper," vervolgde de heer Mitchell, "die gisteren avond tien minuten over half elf met zijn vaartuig door de Camden-brug gekomen is, blijkt verder, dat de brug, toen hij er door was, behoorlijk gesloten is."
"Zeer waar."
"Bij gevolg is mijns inziens de medepligtigheid van den wachter voldoende bewezen."
De commissaris van politie ging voort met het hoofd te schudden.
Juist ontstond er een vrij hevig rumoer een halve mijl stroomopwaarts.
Daar was een hoop menschen bijeen, die telkens aangroeide.
Spoedig waren zij bij het station.
In het midden van de menigte droegen twee mannen een lijk.
Het was het reeds ijskoude lijk van den wachter.
Een dolkstoot had hem in het hart getroffen.
Het doel der moordenaars, toen zij het ligchaam vrij ver van de Camden-brug afsleepten, was zeker geweest de vermoedens der politie bij de eerste nasporingen af te leiden.
Deze ontdekking nu regtvaardigde ten volle den twijfel van den commissaris.
De wilden hadden volstrekt geen deel aan de misdaad.
Dit zeggende, liet hij een paar "darbies" zien, een soort van handboeijen, bestaande uit een dubbelen ijzeren ring voorzien van een slot. "Binnen kort zal ik het genoegen hebben," voegde hij er bij, "hun deezen armband voor hun nieuwejaar aan te bieden."
"Maar wie verdenkt gij dan?..."
"Lieden, die gratis met Harer Majesteits schepen gereisd hebben."
"Wat! gedeporteerden!" riep Paganel, die bekend was met deze in de australische koloniën gebruikelijke spreekwijze.
"Ik dacht," merkte Glenarvan aan, "dat de gedeporteerden zich niet mogten ophouden in de provincie Victoria?"
"Ba!" antwoordde de commissaris van politie, "al hebben zij dat regt niet, zij nemen het toch!
Soms gebeurt het wel, dat die gedeporteerden ontsnappen, en ik zou mij zeer vergissen, als dezen niet regelregt van Perth kwamen.
Gij moogt mij vrij gelooven, zij zullen er weer heen."
De heer Mitchell gaf door een gebaar te kennen, dat hij het met den commissaris van politie eens was.
In dit oogenblik kwam de wagen digt bij den spoorweg.
Glenarvan wilde de dames het vreeselijke schouwspel, dat de Camden-brug opleverde, besparen.
Hij groette den inspecteur-generaal, nam afscheid van hem, en wenkte zijn vrienden om hem te volgen. "Dat is geen reden om onze reis niet voort te zetten," zeide hij.
Bij den wagen gekomen, vertelde Glenarvan aan lady Helena alleen, dat er een spoorweg-ongeluk had plaats gehad, zonder te reppen van het aandeel, dat de misdaad aan die ramp had; evenmin maakte hij gewag van de tegenwoordigheid in dien omtrek van een bende gedeporteerden, daar hij plan had om Ayrton hiervan onder vier oogen kennis te geven.
Daarop trok het kleine gezelschap eenige honderden ellen beneden de brug over den spoorweg en zette het de reis in oostelijke rigting voort.
XIII.
Een eerste prijs in de aardrijkskunde.
Aan den gezigteinder vertoonden zich eenige heerlijke heuvels, die twee mijlen van den spoorweg af de vlakte begrensden.
Weldra was de wagen in een doolhof van naauwe en grillig door elkander geslingerde engten. Zij liepen op een liefelijke landstreek uit, waar schoone boomen, die geen bosch vormden, maar in afzonderlijke groepjes bijeenstonden, met echt tropische weelderigheid opschoten.
Het meest liepen de "casuarina's" in het oog, die aan den eik den stevigen bouw van zijn stam, aan de acacia haar geurige schillen, en aan den denneboom de hardheid zijner naar het grijsgroene zweemende bladeren schijnen ontleend te hebben.
Tusschen hun takken vertoonden zich de aardige kegels van den "banksia latifolia," bekend om zijn allersierlijkste slankheid.
Groote heesters met overhangende twijgen maakten te midden van het zware geboomte een uitwerking, alsof een groen water over den rand van al te volle bekkens liep.
Het oog dwaalde onzeker rond over al die wonderen der natuur en wist niet, wat het eerst te bewonderen.
Het kleine gezelschap had een oogenblik stilgehouden. Op bevel van lady Helena had Ayrton de ossen stil laten staan.
Het knarsen van de lompe wielen op het kwartshoudende zand hield op.
Onder de boomgroepen strekten zich groote grastapijten uit, die alleen door eenige oneffenheden en regelmatige verheffingen van den bodem in vrij duidelijke ruiten verdeeld werden, alsof zij een groot schaakbord vormden.
Paganel vergiste zich niet, toen hij die groene eenzame vlakten zag, die zoo bij uitstek geschikt zijn voor de eeuwige rust; hij herkende die vierkante grafgestichten, waarvan het gras thans de laatste sporen uitwischt, en die de reiziger nog zoo zelden in Australië aantreft.
"De boschjes van den dood," zeide hij.
En werkelijk lag er een inlandsche begraafplaats voor hem, maar zoo frisch, zoo lommerrijk, zoo vervrolijkt door uitgelatene zwermen vogels, zoo aanlokkelijk, dat het volstrekt geen droevige denkbeelden opwekte.
Zoo moeten de tuinen van het paradijs er hebben uitgezien, voor de dood op aarde heerschte.
Zij scheen voor de levenden aangelegd te zijn.
Maar die grafteekens, welke de wilde met vrome zorg onderhield, verdwenen reeds onder den weelderigen plantengroei.
De verovering had den Australiër verre verjaagd van het land, waarin zijn voorvaderen rustten, en de kolonisatie zou die velden weldra overgeven aan de tand der kudden.
Die boschjes zijn dan ook zeldzaam geworden, en hoevele, die een pas verdwenen menschengeslacht bedekken, zijn reeds vertreden onder de voeten van den onverschilligen reiziger.
Inmiddels reden Paganel en Robert de anderen vooruit en doorkruisten kleine lommerrijke lanen tusschen de grasheuveltjes.
Zij praatten met en leerden van elkander; want de aardrijkskundige beweerde, dat hij veel nut trok uit den omgang met den jongen Grant.
Maar zij waren nog geen kwartmijl ver, toen lord Glenarvan hen zag stilstaan, toen afstijgen en eindelijk zich vooroverbuigen.
Naar hun levendige gebaren te oordeelen, beschouwden zij een zeer buitengewoon voorwerp.
Ayrton dreef zijn ossen aan, zoodat de wagen spoedig de beide vrienden inhaalde.
Nu bleek terstond, waarom zij stilstonden en wat hun verwondering gaande maakte.
Een inlandsch kind, een knaap van een jaar of acht, op zijn europeesch gekleed, lag rustig te slapen in de schaduw van een prachtigen banksia.
Men kon zich niet vergissen in de duidelijke kenmerken van zijn ras: zijn kroeskop, zijn bijna zwarte kleur, zijn platte neus, zijn dikke lippen, zijn buitengemeen lange armen, alles bewees, dat hij bij de inboorlingen in het binnenland te huis behoorde.
Maar zijn gelaat teekende schranderheid, en het was zeker, dat de opvoeding den jongen wilde reeds eenigzins had ontwikkeld.
Lady Helena, die op het eerste gezigt zeer met hem ingenomen was, steeg af, en weldra omringde het geheele gezelschap den kleinen inboorling, die nog gerust sliep.
"Arm kind!" zeide Mary Grant; "zou hij in deze woestijn verdwaald zijn?"
"Ik gis," antwoordde lady Helena, "dat hij ver van hier is gekomen om deze boschjes van den dood te bezoeken! Hier rusten zonder twijfel degenen, die hij liefhad!"
"Maar wij kunnen hem hier niet laten liggen," zeide Robert. "Hij is alleen!... en...."
Robert werd in het midden van zijn liefderijken volzin gestoord door een beweging van den jongen inboorling, die zich omkeerde zonder wakker te worden; maar hoe vreemd keken nu allen op, toen zij op zijn rug een papier zagen en daarop de volgende woorden lazen: _Toliné._ _Te bezorgen te Echuca._ _Adres: Jeffriss Smith, spoorwegbeambte._ _Franco._
"Zoo zijn de Engelschen!" riep Paganel. "Zij verzenden een kind als een baal! zij adresseeren hem als een pak!
Ik had het vroeger wel gehoord, maar ik wilde het niet gelooven."
"Arme kleine!" zeide lady Helena.
"Was hij in den trein, die bij de Camden-brug uit het spoor is geraakt?
Misschien zijn de ouders omgekomen en staat hij nu alleen op de wereld!"
"Ik geloof het niet, mevrouw!" antwoordde John Mangles.
"Dit papier bewijst veeleer, dat hij alleen reisde."
"Hij wordt wakker," zeide Mary Grant.
Het kind ontwaakte inderdaad.
Langzaam opende bij zijn oogen, maar hij sloot ze terstond weder, wegens den fellen zonneschijn.
Maar lady Helena vatte zijn hand; hij stond op en sloeg een verwonderden blik op de hem omringende reizigers.
Eenige vrees vertoonde zich eerst op zijn gelaat, maar lady Glenarvan ziende, stelde hij zich weer gerust. "Verstaat gij engelsch, vriendje?" vroeg hem de dame.
"Ik versta en spreek het," antwoordde het kind in de taal der reizigers, maar met een zeer sterk accent.
Zijn uitspraak kwam bijna overeen met die van de Franschen, die zich in de taal van het Vereenigd Koningrijk uitdrukken.
"Hoe heet gij?" vroeg lady Helena.
"Toliné," antwoordde de jonge inboorling.
"Zoo, Toliné!" riep Paganel.
"Vergis ik mij niet, dan beteekent dat woord in het australisch "boomschors"?"
Toliné knikte van ja, en zag weer naar de reizigsters.
"Vanwaar komt gij, vriendje?" hernam lady Helena.
"Van Melbourne, met den trein van Sandhurst."
"Waart gij dan in den trein, die bij de Camden-brug uit het spoor is geraakt?" vroeg Glenarvan.
"Ja, mijnheer!" antwoordde Toliné; "maar de Heere heeft mij bewaard."
"Reisdet gij alleen?"
"Alleen.
De eerwaarde Paxton had mij toevertrouwd aan het opzigt van Jeffries Smith. Ongelukkig heeft de arme beambte bij die ramp het leven ingeschoten."
"En kendet gij niemand op den trein?"
"Niemand, mijnheer! maar God waakt over de kinderen en verlaat ze nooit!"
Toliné sprak deze woorden met zachte, roerende stem.
Toen hij van God sprak, werd zijn toon deftiger, zijn oogen schitterden, en het was duidelijk, dat die kinderlijke ziel opregt vroom was.
Die godsdienstige geestdrift op zoo jeugdigen leeftijd is gemakkelijk te verklaren.
Dit kind was een van de jonge inboorlingen, die door engelsche zendelingen gedoopt en door hen volgens de strenge regelen der Methodisten opgevoed waren.
Zijn kalme antwoorden, zijn zindelijk voorkomen, zijn donkere kleeren gaven hem reeds het uitzigt van een kleinen predikant.
Maar waar ging hij toch heen in die woeste streken en waarom had hij de Camden-brug verlaten?
Lady Helena ondervroeg hem dienaangaande.
"Ik keerde naar mijn stam, in Lachlan, terug," antwoordde hij. "Ik wil mijn famielje terugzien."
"Australiërs?" vroeg John Mangles.
"Australiërs uit Lachlan," antwoordde Toliné.
"En hebt gij een vader, een moeder?" zeide Robert Grant.
"Ja, broeder!" antwoordde Toliné, terwijl hij den jongen Grant, wien de broedernaam gevoelig trof, de hand toereikte.
Hij omhelsde den kleinen inboorling, en meer was er niet noodig om hen vrienden te doen worden.
Intusschen waren de reizigers, die veel belang begonnen te stellen in de antwoorden van dien jongen wilde, de een voor en de ander na bij den banksia gaan zitten om naar hem te luisteren.
Reeds ging de zon onder achter de groote boomen.
Daar de plaats geschikt scheen voor een nachtverblijf en het weinig uitmaakte, of zij voor den nacht nog eenige mijlen verder kwamen, gaf Glenarvan bevel om de legerplaats in gereedheid te brengen.
Ayrton spande de ossen uit; met behulp van Mulrady en Wilson kluisterde hij ze en liet ze naar hartelust grazen.
De tent werd opgeslagen. Olbinett maakte het avondeten klaar.
Toliné nam na eenige aarzeling, hoewel hij honger had, de uitnoodiging aan om mede te eten.
Men ging dus aan tafel; de beide kinderen zaten naast elkander. Robert zocht de lekkerste beetjes voor zijn nieuwen makker uit, en Toliné nam ze met een bedeesde en innemende bevalligheid aan.
Het gesprek kwijnde echter niet.
Elk stelde belang in het kind en had hem iets te vragen.
Men was nieuwsgierig naar zijn geschiedenis.
Deze was zeer eenvoudig.
Reeds zeer vroeg was hij, naar de gewoonte der arme inboorlingen, die in de nabijheid der kolonie zich ophouden, aan de zorg van liefdadige inrigtingen toevertrouwd.
De Australiërs zijn zacht van aard.
Zij leggen jegens hun overheerschers dien woesten haat niet aan den dag, die het kenmerk is van de Nieuw-Zeelanders en misschien ook van eenige stammen van Noord-Australië.
Zij bezoeken de groote steden, Adelaïde, Sydney, Melbourne, waar men ze bijna in paradijs-kostuum ziet rondloopen.
Zij brengen er de geringe voortbrengselen hunner nijverheid, zooals jagt- en vischtuig en wapenen, ter markt, en sommige stamhoofden laten, zeker uit zuinigheid, gaarne toe, dat hun kinderen deelen in de voorregten eener engelsche opvoeding.
Zoo hadden ook de ouders van Toliné, echte wilden uit Lachlan, een uitgestrekte landstreek aan gene zijde van de Murray, gedaan.
Reeds vijf jaren woonde hij te Melbourne, en in al dien tijd had hij niemand van zijn famielje gezien.
En toch, het bloed kruipt waar het niet gaan kan; om zijn stam, die welligt verstrooid, zijn famielje, waarvan zeker deze of gene overleden was, terug te zien, had hij de moeijelijke reis door de woestijn ondernomen.
"En keert gij naar Melbourne terug, mijn kind! wanneer gij uw bloedverwanten omhelsd hebt?" vroeg hem lady Glenarvan.
"Ja, mevrouw!" antwoordde Toliné, terwijl hij de jonge dame met een blik vol ongeveinsde liefde aanzag.
"En wat wilt gij eenmaal doen?"
"Ik wil mijn broeders van ellende en onwetendheid verlossen!
Ik wil hen onderwijzen, hen opleiden tot de kennis en liefde Gods!
Ik wil zendeling worden!"
Ligtzinnigen en spotters zouden misschien gelagchen hebben, toen de achtjarige knaap vol geestdrift zoo sprak; maar die gemoedelijke Schotten begrepen en eerbiedigden hem; zij bewonderden den godsdienstzin van dien jeugdigen discipel, die zich reeds ten strijde had aangegord.
Paganel was tot in het diepst zijner ziel bewogen en gevoelde inderdaad genegenheid voor den kleinen inlander.
Zoo was het eerst niet. Die wilde in europeesche kleederen stond hem in den beginne volstrekt niet aan.
Hij kwam niet in Australië om Australiërs met een jas te zien!
Hij zag ze liever getatoeëerd. Die "fatsoenlijke" kleeding bragt hem in de war.
Maar zoodra Toliné zoo vol vuur sprak, veranderde hij van gedachten, en bewonderde hij hem.
Het slot van dit gesprek zou verder den braven aardrijkskundige de beste vrienden met den kleinen Australiër doen worden.
Op een vraag van lady Helena antwoordde Toliné, dat hij te Melbourne "op de normaalschool" was, die onder het bestuur van den Wel Eerwaarden Heer Paxton stond.
"En wat leert gij alzoo op die school?" vroeg lady Glenarvan.
"Daar lees ik in den Bijbel, leer wiskunde, aardrijkskunde...."
"Zoo! aardrijkskunde!" riep Paganel, in zijn zwak getast.
"Ja, mijnheer!" antwoordde Toliné. "Ik heb zelfs voor de Januarij-vacantie een eersten prijs voor de aardrijkskunde behaald."
"Hebt gij een prijs voor de aardrijkskunde behaald, mijn jongen?"
"Hier is hij, mijnheer!" zeide Toliné een boek uit zijn zak halende.
Het was een netjes ingebonden bijbeltje in-82°.
Op de keerzijde van de eerste pagina stond: "Normaalschool te Melbourne, 1ste prijs voor de aardrijkskunde, Toliné van Lachlan."
Paganel kon het zoo waar niet langer uithouden!
Een Australiër, die sterk was in de aardrijkskunde, dat verbaasde hem, en hij drukte een kus op Toliné's beide wangen, alsof hij de eerwaarde Paxton in persoon geweest was, op den dag van een prijsuitdeeling.
Evenwel had Paganel moeten weten, dat zoo iets geen zeldzaamheid is op de australische scholen.
De jonge wilden hebben veel aanleg voor de aardrijkskundige studiën; zij leggen zich er met lust op toe, maar zijn daarentegen zeer onvatbaar, als het op rekenen aankomt.
Toliné begreep niets van de onverwachte liefkozingen van den geleerde.
Lady Helena moest het hem duidelijk maken, dat hij een beroemd aardrijkskundige, en als het moest een knap onderwijzer was.
"Een onderwijzer in de aardrijkskunde!" antwoordde Toliné.
"Och, mijnheer! ondervraag mij, als het u belieft!"
"U ondervragen, mijn jongen!" zeide Paganel, "niets liever dan dat!
Al hadt ge 't niet gevraagd, zou ik het toch gedaan hebben.
Ik wil graag eens zien, hoe de aardrijkskunde op de normaalschool te Melbourne onderwezen wordt!"
"Pas maar op, dat Toliné u niet in het naauw brengt, Paganel!" zeide Mac Nabbs lagchend.
"Een secretaris der fransche Maatschappij van aardrijkskunde in het naauw brengen! dat zou wat moois zijn!" riep de aardrijkskundige.
Daarop zette hij zijn bril goed, rigtte zich in zijne volle lengte op en nam een deftigen toon aan, zooals het een onderwijzer voegt. Hij begon zijn onderzoek met te zeggen:
"Leerling Toliné! sta op!"
Toliné, die reeds stond, kon niet aan dit bevel gehoorzamen. Hij wachtte dus in een zedige houding op de vragen van den aardrijkskundige.
"Leerling Toliné!" hernam Paganel, "welke zijn de vijf werelddeelen?"
"Oceanië, Azië, Afrika, Amerika en Europa," antwoordde Toliné.
"Goed.
Wij zullen eerst over Oceanië spreken, waar wij ons thans bevinden.
Hoe wordt het verdeeld?"
"Het wordt verdeeld in Polynesië, Mikronesië en Megalesië.
De voornaamste eilanden zijn: Australië, dat aan de Engelschen behoort, Tasmanië, dat aan de Engelschen behoort, de eilanden Chattam, Auckland, Macquarie, Kermadec, Makin, Maraki, enz., die aan de Engelschen behooren."
"Goed," antwoordde Paganel; "maar Nieuw-Caledonië, de Sandwicheilanden, de Mendana-archipel, de Pomotoe-eilanden?"
"Die eilanden staan onder bescherming van Groot-Brittanje!"
"Onder bescherming van Groot-Brittanje!" riep Paganel.
"Ik dacht, dat veeleer Frankrijk...."
"Frankrijk!" zeide het knaapje met een verwonderd gezigt.
"Ei, ei! leert men zoo op de normaalschool te Melbourne?" vroeg Paganel.
"Ja mijnheer! Is het dan zoo niet?"
"Wel zeker! wel zeker!
Goed zoo!" antwoordde Paganel.
"Geheel Oceanië behoort aan de Engelschen!
Dat is afgepraat! verder."
De majoor had schik in het half booze, half verbaasde gezigt, dat Paganel zette.
Hij ging met vragen voort.
"Wat weet gij van Azië?" vroeg de aardrijkskundige.
"Azië is een onmetelijk groot land," antwoordde Toliné, "Calcutta is de hoofdstad.
Verdere voorname steden: Bombay, Madras, Calicoet, Aden, Malakka, Singapoor, Pegoe, Colombo; de Lakediven, de Malediven, de Chagos-eilanden, enz., enz. Behoort aan de Engelschen."
"Goed! goed! leerling Toliné!
En Afrika?"
"Afrika bevat twee voorname koloniën: de Kaapkolonie met de Kaapstad, en in het westen de engelsche nederzettingen, voornaamste stad Sierra Leona."
"Goed geantwoord!" zeide Paganel, die vrede kreeg met die bijzondere, engelsche aardrijkskunde, "knapjes onderwezen!
Algiers, Marokko, Egypte ... van de engelsche atlassen geschrapt!
Nu wil ik nog wel een beetje over Amerika spreken!"
"Het wordt verdeeld in Noord- en Zuid-Amerika," hernam Toliné.
"Het eerste behoort den Engelschen door Canada, Nieuw-Brunswijk, Nieuw-Schotland en de Vereenigde Staten, bestuurd door den gouverneur Johnson."
"Gouverneur Johnson!" riep Paganel, "de opvolger van den grooten en goeden Lincoln, gevallen onder het staal van een krankzinnigen dweeper met de slavernij!
Opperbest! Het kan niet beter!
En wat Zuid-Amerika aangaat, met zijn Guiana, zijn Maloeïnen, zijn Shetland-archipel, zijn Georgië, zijn Jamaica, zijn Trinidad, enz. enz., dat behoort ook aan de Engelschen!
Ik wil hierover volstrekt niet twisten!
Maar, Toliné! ik zou wel eens willen weten, hoe gij, of liever uw onderwijzers, over Europa denkt?"
"Europa?" vroeg Toliné, die volstrekt niets begreep van de opgewondenheid van den aardrijkskundige.
"Ja! Europa!
Aan wien behoort Europa?"
"Wel, Europa behoort aan de Engelschen," antwoordde het kind op stelligen toon.
"Ik dacht het wel!" hernam Paganel.
"Maar hoe?
Dat zou ik wel eens willen hooren."
"Door Schotland, Ierland, Engeland, Malta, de eilanden Jersey en Guernsey, de Jonische eilanden, de Hebriden, de Shetlands-eilanden, de Orkaden...."
"Goed! goed! Toliné! maar er zijn andere staten, die gij vergeet op te noemen, mijn jongen!"
"Welke, mijnheer?" vroeg het kind, dat zich niet in den war liet brengen.
"Spanje, Rusland, Oostenrijk, Pruisen, Frankrijk!"
"Dat zijn geen staten, maar provinciën," zeide Toliné.
"Hoe heb ik het nu!" riep Paganel, terwijl hij den bril van zijn neus nam.
"Wel zeker!
Spanje, hoofdstad Gibraltar."
"Bewonderenswaardig! juist! verheven!
En Frankrijk dan, want ik ben een Franschman, en zou gaarne weten, aan wie ik toebehoor!"
"Frankrijk, een engelsche provincie, hoofdplaats Calais!" antwoordde Toliné bedaard.
"Calais!" riep Paganel.
"Denkt gij, dat Calais nog van Engeland is?"
"Zonder twijfel."
"En dat het de hoofdplaats is van Frankrijk?"
"Ja, mijnheer! en de residentie van den gouverneur, lord Napoleon...."
Op die laatste woorden schaterde Paganel het uit.
Toliné wist niet, hoe hij het had.
Men had hem ondervraagd en hij had zoo goed mogelijk geantwoord.
Maar de vreemdheid van zijn antwoord was zijn schuld niet; hij had er geen erg in.
Toch scheen hij niet van zijn stuk gebragt, en hij wachtte bedaard, tot die onverklaarbare lachbui over was.
"Nu ziet gij het," zeide eindelijk de majoor tot Paganel. "Heb ik het u niet gezegd, dat de leerling Toliné u in het naauw zou brengen?"
"Zeker, geachte majoor!" antwoordde de aardrijkskundige.
"Ha! zoo onderwijst men te Melbourne de aardrijkskunde!
Mooi zoo, heeren onderwijzers aan de normaalschool!
Europa, Azië, Afrika, Amerika, Oceanië, de geheele wereld, alles is van de Engelschen!
Drommels! met zoo'n slimme opvoeding begrijp ik, dat de inboorlingen zich onderwerpen!
Zeg eens, Toliné! is de maan soms ook een engelsche bezitting, mijn jongen?"
"Ze zal het eenmaal zijn," antwoordde de jonge wilde in vollen ernst.
Nu stond Paganel op.
Hij kon het niet langer uithouden.
Hij moest op zijn gemak uitlagchen en ging een kwartmijl buiten de legerplaats om zijn lachlust bot te vieren.
Inmiddels was Glenarvan een boekje uit de reisbibliotheek gaan halen.
Het was een schets van de aardrijkskunde van Samuel Richardson, een werkje, dat in Engeland zeer gezocht en beter op de hoogte is dan de onderwijzers te Melbourne.
"Ziedaar, mijn kind!" zeide hij tot Toliné, "neem en bewaar dit boek.
Gij hebt eenige verkeerde denkbeelden over de aardrijkskunde, die gij moet wijzigen.
Ik geef het u als eene gedachtenis aan onze ontmoeting."
Toliné nam het boek aan zonder een woord te spreken, hij beschouwde het oplettend, en schudde met een ongeloovig gezigt het hoofd, maar kon niet besluiten het in zijn zak te steken.
Het was tien ure. Men moest aan slapen denken om den volgenden morgen vroeg op te staan.
Robert bood zijn vriendje Toliné de helft van sijn slaapplaats aan. De kleine inlander nam dit aan.
Eenige oogenblikken later keerden lady Helena en Mary Grant naar den wagen terug, en strekten de reizigers zich onder de tent uit, terwijl het gelach van Paganel nog zamensmolt met het liefelijk en zacht gezaag der wilde eksters.
Maar toen een zonnestraal de slapers den volgenden morgen om zes ure wekte, zochten zij te vergeefs het australische kind.
Toliné was verdwenen.
Wilde hij zonder oponthoud Lachlan bereiken?
Had het gelach van Paganel hem gehinderd?
Men wist het niet.
Maar toen lady Helena ontwaakte, vond zij op haar borst een frisschen ruiker vergeetmijnietjes met enkelvoudige bladeren, en Paganel in den zak van zijn jas "de aardrijkskunde van Samuel Richardson."
XIV.
De mijnen van den Alexander-berg.
In 1844 vond sir Roderick Impey Murchison, thans president der koninklijke Maatschappij voor aardrijkskunde te Londen, door de studie van haar zamenstelling een merkwaardige overeenkomst tusschen de Oeralketen en die, welke van het noorden naar het zuiden, niet ver van de zuidkust van Australië loopt.
De Oeral bevat goud, en nu vroeg de geleerde aardrijkskundige zich af, of dit kostbaar metaal ook niet aanwezig zou zijn in het australische gebergte. Hij bedroog zich niet.
Werkelijk werden hem twee jaar later eenige monsters goud uit Nieuw-Zuid-Wales gezonden, en daarop bewerkte hij de verhuizing van een groot aantal werklieden uit Cornwales naar de goudstreken van Nieuw-Holland. Een zekere Francis Dutton had in Zuid-Australië de eerste goudklompen gevonden, terwijl Forbes en Smyth de eerste mijnen van Nieuw-Wales ontdekten.
Toen de eerste stoot gegeven was, stroomden de goudzoekers uit alle oorden der wereld toe: Engelschen, Amerikanen, Italianen, Franschen, Duitschers en Chineezen.
Toch duurde het tot den 8den April 1851 voor zekere Hargraves zeer rijke goudlagen opspoorde, welker ligging hij den gouverneur der kolonie Sydney, sir Ch.
Fits-Roy, aanbood mede te deelen voor de geringe som van vijf honderd pond sterling.
Zijn aanbod werd van de hand gewezen, maar die ontdekking was ruchtbaar geworden.
De goudzoekers begaven zich naar Summerhill en Leni's Pond.
De stad Ophir werd gebouwd, die door den rijkdom der mijnen spoedig haar bijbelschen naam eer aandeed.
Tot nog toe was er geen sprake van de provincie Victoria, die echter weldra door den rijkdom harer lagen alle anderen overvleugelen zou.
Weinige maanden later toch, in de maand Augustus 1851, werden de eerste klompen in die provincie uitgegraven, en weldra was het werk in vier districten in vollen gang.
Die vier districten waren: Ballarat, Ovens, Bendigo en van den Alexander-berg, allen zeer rijk; maar aan de rivier de Ovens belemmerde de overvloed van water dikwijls den arbeid; te Ballarat veroorzaakte een ongelijke verdeeling den goudzoekers menige misrekening; te Bendigo voldeed de grond niet aan de eischen van den werkman.
Bij den Alexander-berg liep alles zamen om den goeden uitslag van den arbeid te verzekeren; voor dit kostbare metaal, dat tot dertien honderd negen en zestig gulden het nederlandsche pond opbragt, werd de hoogste prijs van alle markten der wereld gemaakt.
De weg van de zeven en dertigste parallel voerde de zoekers van kapitein Harry Grant juist naar die plaats, welke zoo vruchtbaar is in rampen en in onverwachten voorspoed.
Na den 31sten December den geheelen dag over een oneffen bodem gegaan te hebben, die de paarden en ossen zeer vermoeiden, bemerkten zij de ronde toppen van den Alexander-berg.
Het nachtleger werd in een enge kloof van die kleine keten opgeslagen.
Nadat hun de kluisters waren aangelegd, gingen de dieren hun voedsel zoeken tusschen de kwartsblokken, waarmede de grond was bezaaid.
Nog hadden zij de streek der ontginningen niet bereikt.
Eerst den volgenden dag, den eersten van het jaar 1866, rolde de wagen over de wegen van die rijke landstreek.
Jacques Paganel en zijn reisgenooten waren blijde, toen zij in het voorbijgaan dien beroemden berg zagen, die in de landtaal Geboor heet.
Daar viel de geheele horde gelukzoekers neder, dieven en eerlijke lieden, degenen die ophangen en die zich laten ophangen.
Op het eerste gerucht der groote ontdekking, in het gulden jaar 1851, werden steden, akkers, schepen, door de inwoners, de squatters en de zeelieden verlaten.
De goudkoorts werd epidemisch, zoo besmettelijk als de pest, en hoevelen stierven er aan, die het geluk reeds meenden gegrepen te hebben!
De milde natuur had, zeide men, over een uitgestrektheid van vijf en twintig breedtegraden millioenen in het wonderland Australië gestrooid.
Het was oogsttijd, en die nieuwe maaijers gingen den oogst binnenhalen.
Het beroep van "digger", graver, was het meest gezochte, en al mogten er velen van vermoeijenis uitgeput onder hun taak bezwijken, toch waren er eenigen, die zich door een enkelen slag met het houweel verrijkten.
De ongelukken werden verzwegen, het geluk door de faam uitgebazuind.
Die nukken van het lot vonden weerklank in de vijf werelddeelen.
Weldra stroomden scharen hebzuchtigen van allerlei stand samen op de kust van Australië, en gedurende de vier laatste maanden van het jaar 1852 kwamen er alleen te Melbourne vier en vijftig duizend landverhuizers, een waar leger, maar een leger zonder aanvoerder, zonder tucht, een leger na een overwinning, die nog niet behaald was, in een woord vier en vijftig duizend plunderaars van de ergste soort.
Gedurende de eerste jaren dier krankzinnige dronkenschap heerschte er een onbeschrijfelijke wanorde.
Met hun gewone geestkracht maakten de Engelschen zich echter spoedig van den toestand meester.
De politie-agenten en de inlandsche gendarmes verlieten de partij der dieven voor die der eerlijke lieden.
Er had een heele omkeering plaats.
Ook zou Glenarvan geen enkel van de hevige tooneelen van 1852 bijwonen.
Dertien jaren waren sedert dat tijdstip verloopen, en nu werden de goudgronden wetenschappelijk bewerkt volgens de regelen eener gestrenge organisatie.
Ook raakten de mijnen reeds uitgeput.
Door al dat zoeken vond men eindelijk den bodem.
En kan het ook anders of de schatten door de natuur opgehoopt moesten verminderen, wanneer men in aanmerking neemt dat de goudzoekers van 1852 tot 1858 alleen in Victoria drie en zestig millioen honderd zeven duizend vierhonderd acht en zeventig pond sterling uit den grond hebben gehaald!
Het aantal landverhuizers is dan ook werkelijk verminderd, daar velen naar de nog ondoorzochte streken vertrokken zijn.
De "gold-fields," goudvelden, die onlangs te Otago en Marlborough in Nieuw-Zeeland ontdekt zijn, worden thans doorgraven door duizenden tweevoetige ongevleugelde witte mieren.
Tegen elf ure kwamen zij in het middelpunt der werkzaamheden aan.
Daar verhief zich een ware stad, met fabrieken, een bank, een kerk, een kazerne, hutten en dagblad-bureaux. Ook logementen, boerderijen en buitenverblijven zocht men niet te vergeefs.
Er was zelfs een druk bezochte schouwburg tegen zes gulden de plaats.
Veel opgang maakte een stuk uit het dagelijksch leven genomen, dat tot titel had _Francis Obadiah, of de gelukkige goudgraver_.
Bij de ontknooping steekt de held wanhopend zijn houweel voor de laatste maal in den grond en vindt een klomp goud van ongehoorde waarde.
Begeerig om de ontginning op groote schaal van den Alexander-berg te bezoeken, liet Glenarvan Ayrton en Mulrady met den wagen vooruitrijden. Hij zou hen na verloop van eenige uren wel inhalen.
Paganel was in de wolken over dat besluit, en naar zijn gewoonte wierp hij zich op tot gids en leidsman van het kleine gezelschap.
Op zijn raad ging men eerst naar de Bank.
De straten waren breed, gemacadamiseerd en zorgvuldig besproeid.
Reusachtige aanplakbilletten van de _Golden company (limited)_ van de _Digger's General Office_, van de _Nuggets Union_ trokken de aandacht.
De samenwerking van handen en geld was in de plaats gekomen van den afzonderlijken arbeid der goudzoekers.
Overal hoorde men de machines werken, die het zand wieschen en het kostbare kwarts fijn maalden.
In den omtrek der woningen lagen de "placers" of uitgestrekte gronden, die ter ontginning waren afgestaan.
Daar waren tegen hoog loon de goudzoekers aan het werk, die de compagniën in dienst hadden genomen.
Ontelbaar waren de gaten die in den grond waren geboord.
Het ijzer van de houweelen fonkelde in de zon en zond een onafgebrokene reeks van lichtstralen uit.
Alle natiën waren onder die arbeiders vertegenwoordigd.
Zij twistten niet, en volbragten zwijgend hun taak, als bezoldigde personen.
"Denkt echter niet," zeide Paganel, "dat er op den australischen bodem geen enkele van die koortsachtige zoekers meer zijn zou, die hun geluk in het mijnspel komen beproeven.
Ik weet wel, dat de meesten hun armen aan de compagniën verhuren, en dat moet wel, omdat de regeering al de goudgronden verkocht of verpacht heeft.
Maar wie niets heeft, wie verhuren noch koopen kan, ook hij heeft nog eenige kans om rijk te worden."
"Welke?" vroeg lady Helena.
"De kans om het "jumping" uit te oefenen," antwoordde Paganel.
"Zoo zouden wij b.v., die volstrekt geen regt op deze streken hebben, toch, --als er wat veel geluk bijkomt, dat spreekt van zelf,--fortuin kunnen maken!"
"Maar hoe?" vroeg de majoor.
"Door het "jumping", zooals ik reeds de eer heb gehad u te zeggen."
"Wat is dat, het "jumping"?" vroeg de majoor weer.
"Het is een overeenkomst onder de goudzoekers, die dikwijls tot geweld en wanorde aanleiding geeft en die de regeering nog niet heeft kunnen vernietigen."
"Spreek toch duidelijker, Paganel!" zeide Mac Nabbs, "gij doet ons watertanden."
"Welnu. Het is een regel, dat elke grond in het middelpunt der werkzaamheden, waarin men in geen vier en twintig uren, de groote feestdagen uitgezonderd, heeft gewerkt, gemeen goed wordt.
Wie zich er van meester maakt, kan hem doorzoeken, en als het lot hem begunstigt, rijk worden.
Doe dus uw best, Robert! om een van die verlaten gaten op te sporen, en het behoort u!"
"Och, mijnheer Paganel! breng mijn broeder toch zoo iets niet in het hoofd!" zeide Mary Grant.
"Ik scherts, lieve miss!" antwoordde Paganel, "en dat weet Robert ook wel.
Hij, een goudzoeker!
Nooit!
Den grond spitten, ploegen, bebouwen, vervolgens bezaaijen en hem een geheelen oogst tot loon voor zijn moeite vragen, goed!
Maar hem evenals de mollen, even blind als zij, te doorwoelen om hem een beetje goud te ontfutselen, dat is een treurig beroep, en wel moet men van God en menschen verlaten zijn om het uit te oefenen!" Na de voornaamste mijn bezocht en een overgangsgrond ontmoet te hebben, grootendeels bestaande uit kwarts, kleischiefer en zand, dat afkomstig was van de scheiding der steenen, kwamen de reizigers aan de Bank.
Dit was een uitgestrekt gebouw, van welks nok de nationale vlag wapperde.
Lord Glenarvan werd door den inspecteur-generaal ontvangen, die de eer van zijn inrigting ophield.
Daar wordt al het uit den grond opgedolven goud door de compagniën tegen een schriftelijk bewijs van ontvangst in bewaring gegeven.
De tijd was reeds lang achter den rug, toen de eerste goudzoeker door de kooplieden der kolonie werd afgezet.
Dezen betaalden hem aan de mijnen drie en vijftig shillings voor het ons, dat ze te Melbourne voor vijf en zestig verkochten!
Maar het is waar, de koopman had de risico van het vervoer, en daar de straatroovers sterk vermenigvuldigden, kwam de bezending niet altijd ter bestemder plaatse aan.
Aardige monsters goud werden aan de bezoekers vertoond, en de inspecteur deelde hun belangrijke bijzonderheden mede aangaande de verschillende wijzen om dit metaal op te delven.
Doorgaans treft men het in twee gedaanten aan: óf in grootere of kleinere stukken óf als stofgoud.
Het komt ook voor als erts, met de aangespoelde gronden vermengd, of besloten in een gangsteen van kwarts.
Daarom gaat men ook bij het delven naar den aard van den bodem te werk: men zoekt het aan de oppervlakte of in den grond.
Wanneer het in stukken voorkomt, ligt het goud op den bodem van bergstroomen, dalen en holle wegen, naar zijn grootte geschikt, eerst de korrels, dan de blaadjes en eindelijk de loovertjes.
Wanneer het integendeel stofgoud is, welks gangsteen door den invloed der lucht ontbonden is, ligt het op ééne plaats bij elkander, in hoopjes vereenigd, en vormt het wat de goudzoekers "zakjes" noemen.
Er zijn er onder die zakjes, die een geheel vermogen bevatten.
Bij den Alexander-berg wordt het goud hoofdzakelijk aangetroffen in de leemlagen en in de tusschenruimten der leisteenen.
Daar zijn de pepiet-nesten; daar trekt de gelukkige graver dikwijls het hoogste lot uit de goudmijnen.
Na de verschillende goudsoorten bezigtigd te hebben, doorwandelden de bezoekers het delfstoffelijk museum der Bank.
Daar zagen zij al de voortbrengselen van den bodem van namen voorzien en ordelijk gerangschikt.
Het goud is zijn eenige rijkdom niet, hij mag teregt een groote juweelkist genoemd worden, waarin de natuur haar kostbare kleinodiën bewaart.
Onder de glazen deksels schitterden de witte topaas, de mededinger der braziliaansche topazen, de karbonkel, de schorlsteen, een soort van heerlijk groenen kiezelsteen, de bleekroode robijn, vertegenwoordigd door scharlakenroode spinellen en door een allerschoonste rozenroode verscheidenheid, ligt- en donkerblaauwe saffieren, even gezocht als die van Malabar of Thibet, schitterende bruinroode tinanium-schorls en ten slotte een kleine diamant-kristal, die op de oevers van de Turon gevonden was.
Niets ontbrak aan die prachtige verzameling van edelsteenen, en men behoefde het noodige goud om ze in te vatten niet ver te gaan zoeken.
Als men ze althans niet geheel gezet wilde hebben, kon men niets meer verlangen.
Glenarvan nam afscheid van den inspecteur der Bank, na hem voor zijn vriendelijkheid bedankt te hebben, waarvan bij een ruim gebruik had gemaakt.
Daarna werd het bezoek aan de goudmijnen voortgezet.
Hoe los Paganel ook mogt zijn van de goederen dezer wereld, toch deed hij geen stap zonder dien rijken bodem met zijn oogen te doorzoeken.
Hij kon de verzoeking niet wederstaan, en zelfs de scherts zijner vrienden vermogt niets op hem.
Telkens bukte hij, raapte een kei op of een stuk gangsteen of een brok kwarts; hij bekeek ze oplettend en wierp ze spoedig weer met verachting weg.
Dat duurde zoo de geheele wandeling.
"Hoe is het, Paganel!" vroeg de majoor, "hebt ge bij geval iets verloren?"
"Zeker," antwoordde Paganel, "in dit land van goud en edelgesteenten heeft men altijd verloren, wat men niet gevonden heeft.
Ik zie niet in, waarom ik ook niet een klomp van eenige onsen, een van twintig pond is ook goed, maar meer ook niet, zou kunnen medenemen." "En wat zoudt gij er mede doen, beste vriend?" vroeg Glenarvan.
"O, ik zou er niet verlegen mede zijn," antwoordde Paganel. "Ik zou hem aan mijn land vereeren!
Ik zou hem in de fransche Bank beleggen...."
"Die hem zou aannemen?" "Zeker, in den vorm van spoorweg-aandeelen!"
Men wenschte Paganel geluk met de wijze, waarop hij zijn klomp "aan zijn land" dacht aan te bieden, en lady Helena wenschte hem toe, dat hij het grootste stuk goud van de wereld mogt vinden.
Al schertsend doorliepen de reizigers het grootste gedeelte der ontgonnen gronden.
Overal werd geregeld en werktuigelijk maar zonder opgewektheid gewerkt.
Na een wandeling van een paar uren kreeg Paganel een zeer fatsoenlijke herberg in het oog, waar hij voorstelde wat te gaan zitten, tot het tijd was den wagen weer op te gaan zoeken.
Lady Helena keurde dit goed, en daar men in geen herberg kan komen zonder iets te gebruiken, vroeg Paganel den herbergier om den een of anderen hier gebruikelijken drank te brengen.
Voor iederen bezoeker werd een "nobler" gebragt.
Dit is niet anders dan grog, maar omgekeerde grog.
In plaats van een glaasje brandewijn in een groot glas water te doen, doet men een glaasje water in een groot glas brandewijn, daar gaat suiker in en men drinkt.
Dat was wel een beetje al te australisch, en tot groote verwondering van den herbergier werd de nobler, met een groote karaf water aangelengd, de britsche grog.
Vervolgens praatte men over mijnen en mijnwerkers. Nu of nooit.
Hoewel Paganel zeer in zijn schik was met hetgeen hij gezien had, meende hij toch, dat het vroeger nog bezienswaardiger moet geweest zijn, in de eerste jaren van de ontginning van den Alexander-berg. "De grond," zeide hij, "was toen vol gaten en wemelde van legioenen werkmieren, en welke mieren!
Alle landverhuizers waren even vlijtig, maar niet even voorzigtig als die diertjes!
Het goud werd met handenvol weg geworpen.
Het werd verdronken, en de herberg, waarin wij thans zijn, was een "hel", zooals men toen zeide.
Het dobbelspel liep doorgaans op messteken uit.
De politie kon er niets aan doen en dikwijls was de gouverneur der kolonie verpligt met geregelde troepen tegen de oproerige goudzoekers op te trekken.
Toch gelukte het hem ze tot rede te brengen, hij legde een patent-regt op aan elken graver, dat hij niet zonder moeite liet innen, zoodat de wanorde hier minder groot was dan in Californië."
"Kan een ieder dat beroep van goudzoeker maar uitoefenen?" vroeg lady Helena.
"Ja, mevrouw! Daarvoor behoeft men geen akademischen graad te bezitten!
Een paar goede armen is genoeg.
Door armoede voortgejaagd kwamen de gelukzoekers aan de mijnen, meest allen zonder geld, de rijken met een houweel, de armen met een mes, en allen vatten dit werk op met een razernij, die zij bij een eerlijk ambacht wel achterwege zouden gelaten hebben.
Die goudlanden leverden toen een zonderling schouwspel op!
De grond was bedekt met tenten, dekkleeden, stulpen, barakken van aarde, planken en bladeren.
In het midden pronkten de tent van het gouvernement, met de britsche vlag versierd, de tenten van blaauw tijk van deszelfs agenten, en de kramen der wisselaars, goudhandelaars en winkeliers, die hun voordeel wilden doen met die vermenging van rijkdom en armoede.
Zoo iemand, dan zijn dezen rijk geworden.
Gij hadt die goudzoekers met hun langen baard en rood hemd eens moeten zien, hoe zij daar in het water en slijk leefden.
De lucht weergalmde van het onafgebroken geraas der houweelen, en was vervuld met de stinkende uitwasemingen der krengen, die op den grond lagen te rotten.
Digte stofwolken omhulden die ongelukkigen, waaronder een ontzettende sterfte heerschte, en in een minder gezond land zou de typhus stellig die bevolking vreeselijk gedund hebben.
En waren die gelukzoekers nog maar allen geslaagd!
Maar al die ellende werd niet vergoed en bij een naauwkeurige berekening zou het blijken, dat tegen één goudzoeker, die zijn fortuin gemaakt heeft, er wel honderd, twee honderd misschien, arm en wanhopend gestorven zijn."
"Zoudt gij ons ook kunnen zeggen, Paganel!" vroeg Glenarvan, "hoe men bij dat gouddelven te werk ging?"
"Heel eenvoudig," antwoordde Paganel.
"De eerste goudzoekers oefenden het beroep van goudwasscher uit, zooals dit nog gebruikelijk is in eenige deelen der Cevennen in Frankrijk.
Thans gaan de compagniën anders te werk; zij klimmen tot de bron zelve op, tot de ader, die de blaadjes, de loovertjes en de klompen oplevert.
Maar de goudwasschers vergenoegden zich met het goudzand uit te wasschen, ziedaar alles.
Zij groeven in den grond, verzamelden de aardlagen, die zij meenden, dat goud bevatten, en spoelden ze met water uit om er den kostbaren erts uit af te zonderen.
Tot dat wasschen gebruikten zij een werktuig, dat uit Amerika afkomstig was en "wieg" heette.
Het was een doos van vijf tot zes voet lang, een soort van open doodkist, en in twee afdeelingen verdeeld.
De eerste was voorzien van een grove zeef, waaronder andere zeven met naauwer gaatjes stonden; de tweede liep van onderen naauw toe.
Het zand werd in een hoekje van de zeef gelegd, daar goot men water op, en met de hand schudde of liever wiegde men het werktuig.
De steenen bleven achter in de eerste zeef, de erts en het fijne zand in de andere, naar gelang van hun grofheid, en de uitgewasschen aarde liep met het water door de onderste opening weg.
Zoo was het meest gebruikelijke werktuig ingerigt."
"Maar men moest het toch hebben," zeide John Mangles.
"Men kocht het van de rijkgeworden of wel geruïneerde goudzoekers, naar het uitkwam, of men deed het er buiten," antwoordde Paganel.
"Wat nam men er dan voor in de plaats?" vroeg Mary Grant.
"Een schotel, lieve Mary! een eenvoudigen ijzeren schotel; de aarde werd uitgewand gelijk het koren; alleen oogstte men in plaats van tarwekorrels soms goudkorrels.
In het eerste jaar heeft meer dan een goudzoeker fortuin gemaakt zonder andere onkosten.
Ziet gij, vrienden! het was toen nog de goede tijd, hoewel de laarzen zeventig gulden het paar kostten en men voor een glas limonade zes gulden betaalde!
Die het eerste komt het eerste maalt.
Het goud lag overal in overvloed op den grond; de beken stroomden over een bedding van metaal; men vond het tot op de straten van Melbourne; met stofgoud werden de wegen gemacadamiseerd.
De hoeveelheid edel metaal, die van 26 Januarij tot 24 Februarij 1852 onder geleide van het gouvernement van den Alexander-berg naar Melbourne overgebragt werd, had een waarde van vier millioen gulden.
Dat bedraagt gemiddeld ruim tachtig duizend gulden daags!"
"Dat is ongeveer de civiele lijst van den keizer van Rusland," zeide Glenarvan. "Arme man!" antwoordde de majoor.
"Werden er soms op eens rijk?" vroeg lady Helena.
"Ja, dat gebeurde wel eens, mevrouw!"
"Zijn u die gevallen bekend?" vroeg Glenarvan.
"Dat zou ik denken!" antwoordde Paganel.
"In 1852 werd er in het district Ballarat een klomp gevonden, die vijf honderd drie en zeventig ons woog, in Gippsland een ander van zeven honderd twee en tachtig ons, en in 1861 een staaf van acht honderd vier en dertig ons.
In datzelfde Ballara ontdekte een goudzoeker een klomp, die vijf en zestig nederlandsche ponden woog, hetgeen tegen zeventien honderd gulden het pond berekend honderd tien duizend gulden bedraagt!
Een mooije slag met het houweel, die zesdehalf duizend gulden intrest opbrengt!"
"In welke mate is de opbrengst van het goud toegenomen sedert de ontdekking dezer mijnen?" vroeg John Mangles.
"In een ontzettende mate, waarde John! In het begin dezer eeuw bedroeg die opbrengst jaarlijks slechts drie en twintig millioen guldens, en thans berekent men ze met inbegrip van de opbrengst der mijnen van Europa, Azië en Amerika op vier tot vijf honderd millioen guldens.
"Dan is er, mijnheer Paganel!" zeide de jonge Robert, "op de plek, waar wij ons thans bevinden, onder onze voeten, misschien veel goud!"
"Ja, beste jongen! millioenen! wij loopen er op!
Maar wij loopen er op, omdat wij het versmaden!"
"Dan is Australië wel een bevoorregt land!" "Neen, Robert!" antwoordde de aardrijkskundige.
"De goudlanden zijn niet bevoorregt.
Zij geven slechts het aanzijn aan luije dagdieven en nooit aan sterke en werkzame menschen-geslachten.
Zie maar op Brazilië, Mexico, Californië, Australië!
Hoe ver zijn ze in de negentiende eeuw!
Het land bij uitnemendheid, mijn jongen, is niet het goudland, maar het ijzerland!"
XV.
De australische en nieuw-zeelandsche courant.
Toen de zon den 2den Januari opging, overschreden de reizigers de grens van het goudland en van het graafschap Talbot.
Onder de hoeven hunner paarden steeg het stof der wegen van het graafschap Dalhousie omhoog.
Eenige uren later doorwaadden zij de Colban en de Campaspe, op 144°35' en 144°45' lengte.
De helft der reis was afgelegd.
Bleef het geluk hun nog een paar weken getrouw, dan zouden zij de oevers der Twofold-baai bereiken.
De gezondheidstoestand der reizigers liet niets te wenschen over.
De beloften van Paganel, ten aanzien van het gezonde klimaat, werden vervuld.
Weinig of geen vochtigheid, en een zeer dragelijke warmte.
De paarden en ossen klaagden niet. De menschen evenmin.
Van de Camden-brug af was er een kleine wijziging gekomen in de marschorde.
De misdadige spoorwegramp had Ayrton, zoodra hij er kennis van droeg, bewogen om eenige voorzorgen te nemen, die vroeger onnoodig waren geweest.
De jagers mogten den wagen niet uit het oog verliezen.
Wanneer zij een legerplaats betrokken, was er altijd een op wacht. 's Morgens en 's avonds werden de wapens goed nagezien.
Het was zeker, dat een bende boosdoeners het land afliep, en ofschoon er geen dadelijk gevaar te vreezen was, diende men toch op alles voorbereid te zijn.
Het zal wel niet noodig zijn te zeggen, dat al die voorzorgen genomen werden buiten weten van lady Helena en Mary Grant, wie Glenarvan geen angst wilde aanjagen.
En inderdaad had men reden om zoo te handelen.
Een onvoorzigtigheid, een verzuim zelfs kon duur te staan komen.
Ook was Glenarvan niet de eenige, wien deze stand van zaken bezorgd maakte.
In de afgelegene gehuchten, op de stations namen de bewoners en de squatters voorzorgen tegen een mogelijken aanval of overrompeling.
Tegen het vallen van den avond werden de huizen gesloten.
De honden, die binnen de omheining losliepen, blaften bij het minste gerucht.
Geen herder te paard zou 's avonds zijn talrijke kudden verzamelen om ze huiswaarts te drijven, zonder dat een karabijn aan den zadelknop hing.
Het gerucht van de misdaad te Camden-brug begaan wettigde die buitengewone voorzigtigheid, en menige kolonist, die vroeger met open vensters en deuren sliep, grendelde ze nu stevig, wanneer de schemering begon.
Het bestuur der provincie legde ook veel ijver en overleg aan den dag.
Afdeelingen inlandsche gendarmes werden allerwegen uitgezonden.
Bijzondere zorg werd gedragen voor het brieven-vervoer.
Vroeger reed de postkar zonder geleide over de groote wegen.
Dienzelfden dag, juist op het oogenblik dat het gezelschap van Glenarvan den weg van Kilmore naar Heatcote overstak, reed de postwagen voorbij, zoo hard als de paarden maar loopen konden, die een wolk van stof deden oprijzen.
Maar pas was hij voorbij, toen Glenarvan de karabijnen der politieagenten zag flikkeren, die er naast reden.
Men kon haast denken weder in dien noodlottigen tijd te zijn, toen de ontdekking der goudmijnen het schuim der volkeren van Europa op het vastland van Australië uitstortte.
Een mijl nadat de wagen den weg naar Kilmore was overgestoken, kwam hij in een reuzenwoud, en voor de eerste maal sedert kaap Bernouilli drongen de reizigers in een van die bosschen door, die zich verscheidene graden ver uitstrekken.
Een kreet van bewondering ontsnapte hun op het gezigt der twee honderd voet hooge gomboomen, wier sponsige schors wel vijf duim dik was.
De stammen, die twintig voet omtrek hadden en een welriekende hars uitzweetten, verhieven zich honderden voeten boven den grond.
Geen tak, geen takje, geen wilde loot, geen knoest zelfs brak hun loodregten stand af.
Zij konden niet gladder uit de hand van den draaijer komen.
Zij waren gelijk aan evenveel zuiver afgewerkte zuilen, en bij honderden te tellen.
Hoog in de lucht liepen zij uit in kapiteelen van dooreengeslingerde takken, aan het uiteinde voorzien met om den andere geplaatste bladeren, aan den oksel dier bladeren hingen enkele bloemen, wier kelk op een omgekeerde urn geleek.
De lucht stroomde ongehinderd onder deze altijd groene zoldering door; een onafgebroken luchtstroom nam de vochtigheid van den grond op; de paarden, de kudden rundvee, de wagens konden onbelemmerd tusschen die wijd uiteenstaande boomen doorkomen, die veel hadden van de bakenstokken, waarmede een kreupelbosch, dat men wil uitdunnen, wordt afgepaald.
Het was geen ondoordringbaar en met distelen en doornen begroeid bosch, evenmin het ongerepte bosch met omgevallen stammen versperd en met digt ineengegroeide slingerplanten behangen, waarin de landverhuizer zich alleen met de bijl en het vuur een weg kan banen.
Een grastapijt aan den voet der boomen, een groen kleed aan hun top, lange lanen van stoute pilaren, weinig schaduw, weinig koelte, verder een eigenaardig licht gelijkende op het schijnsel, dat door een dun weefsel heendringt, een regelmatige terugkaatsing, een zuivere spiegeling op den grond, dat alles te zamen maakte een vreemd schouwspel uit, dat rijk was aan ongewone effecten.
Een bosch op het vastland van Oceanië gelijkt in geenen deele op de bosschen der nieuwe wereld, en de gomboom, de "Tara" der inboorlingen, behoorende tot de familie der myrthen, wier verschillende soorten bijna ontelbaar zijn, is de boom bij uitnemendheid der australische plantenwereld.
De omstandigheid, dat onder die groene koepels de schaduw niet digt en de duisternis niet groot is, wordt veroorzaakt door een wetenswaardige afwijking in de plaatsing van de bladeren dier boomen.
Niet een wendt zijn vlakken kant naar de zon, maar wel zijn spits toeloopende randen.
Het oog ontdekt in dat vreemde gebladerte niets dan de zijden.
De zonnestralen schieten dan ook tot op den bodem, alsof zij tusschen de opstaande latjes van een zonneblind doorvielen.
Allen maakten die opmerking en allen schenen verrast.
Waartoe toch die zonderlinge plaatsing?
Die vraag werd natuurlijk tot Paganel gerigt.
Hij antwoordde als iemand, die van zessen klaar is.
"Wat mij hier verwondert," zeide hij, "is niet de grilligheid der natuur; de natuur weet wel wat ze doet, maar de plantenkenners weten niet altijd, wat zij zeggen.
De natuur heeft zich niet vergist, toen zij aan deze boomen dat eigenaardige gebladerte gaf; maar de menschen dwaalden, toen zij hen "eucalyptus" noemden.
"Wat beteekent dat woord?" vroeg Mary Grant.
"Het komt van εὖ καλὺπτω en beteekent _ik dek goed_.
Men heeft gezorgd die dwaling in het grieksch te begaan om ze minder in het oog te doen loopen, maar het is duidelijk, dat de "eucalyptus" slecht dekt."
"Toegestaan, waarde Paganel!" antwoordde Glenarvan; "zeg ons nu eens, waarom de bladeren zoo groeijen."
"Om een zuiver natuurkundige reden, vrienden!" antwoordde Paganel, "die gij gemakkelijk kunt begrijpen.
In dit land, waar de lucht droog, de regen zeldzaam, de bodem uitgedroogd is, hebben de boomen aan wind noch zon behoefte.
Waar geen vocht is, is ook geen sap.
Vandaar die smalle bladeren, die zichzelven trachten te beschermen tegen den zonneschijn om een al te sterke uitdamping te voorkomen.
Daarom keeren zij hun randen en niet de oppervlakte naar de zon.
Niets is slimmer dan een blad."
"En niets baatzuchtiger!" sprak de majoor. "Dezen hebben alleen aan zichzelven gedacht en volstrekt niet aan de reizigers."
Allen waren het met Mac Nabbs eens, op Paganel na, die, terwijl hij zich het voorhoofd afwischte, blijde was onder boomen zonder lommer te kunnen rijden.
Toch was die plaatsing der bladeren jammer; de wegen door die bosschen zijn soms zeer lang, en bij gevolg lastig, omdat de reiziger volstrekt niet beschermd wordt tegen de zonnehitte.
Den ganschen dag rolde de wagen tusschen die eindelooze rijen gomboomen.
Geen viervoetig dier, geen inboorling was er te zien.
Eenige kaketoes bewoonden de kruinen der boomen; maar op die hoogte waren ze naauwelijks zigtbaar en ging hun gebabbel in een onhoorbaar gefluister over.
Soms vloog een zwerm papegaaien in de verte en vervrolijkte het geboomte voor een oogenblik door hun bonte kleuren.
Maar over het geheel heerschte er een diepe stilte in dien uitgestrekten tempel van groen, en waren de stappen der paarden, eenige woorden van een onsamenhangend gesprek, de knarsende raderen van den wagen, en van tijd tot tijd een geroep van Ayrton, om zijn traag span wat aan te zetten, de eenige geluiden, die in deze ontzettende woestenijen gehoord werden.
's Avonds legerde men zich aan den voet van gomboomen, die de sporen droegen, dat er eerst onlangs een vuur had gebrand.
Zij vormden om zoo te zeggen hooge fabriekschoorsteenen; want de vlam had ze inwendig over hun geheele lengte uitgehold.
Zij hadden er echter geen hinder van, dat alleen de schors nog maar was overgebleven.
Echter zal die verkeerde gewoonte der squatters en inboorlingen die prachtige boomen ten laatste geheel vernielen, en zij zullen verdwijnen gelijk die vier eeuwen oude cederen van den Libanon, welke de onnadenkende vlam der legerplaatsen verteert.
Op raad van Paganel legde Olbinett het vuur voor het avondeten aan in een van die buisvormige stammen; hij verkreeg terstond een aanzienlijke trekking en de rook verdween in het donkere loof.
De noodige voorzorgen voor den nacht werden genomen, en Ayrton, Mulrady, Wilson en John Mangles losten elkander geregeld af om tot zonsopgang te waken.
Den ganschen dag van den 3den Januarij volgde in dit eindelooze bosch die eene regelmatige laan op de andere.
Het scheen, dat er geen einde aan was.
Maar tegen den avond werd het bosch wat dunner, en in een kleine vlakte, eenige mijlen voor hen uit, kregen de reizigers een aantal regelmatige huizen in het oog.
"Seymour!" riep Paganel.
"Het is de laatste stad die we zullen ontmoeten, voor wij de provincie Victoria verlaten."
"Is zij van aanbelang?" vroeg Lady Helena.
"Mevrouw!" antwoordde Paganel "het is een eenvoudige kerspel, dat op weg is om een gemeente te worden."
"Zullen wij er een fatsoenlijk logement vinden?" vroeg Glenarvan.
"Ik hoop van ja," antwoordde de aardrijkskundige.
"Welnu! dan zullen wij de stad binnenrijden; want ik denk, dat onze wakkere reizigsters er niets tegen zullen hebben om er een nacht te slapen.
"Lieve Edward!" antwoordde lady Helena, "Mary en ik nemen het aan, maar op voorwaarde, dat het geen stoornis noch oponthoud zal veroorzaken."
"Volstrekt niet," antwoordde lord Glenarvan; "ook ons span is vermoeid; morgen vertrekken wij weder met het krieken van den dag."
Het was nu negen ure.
De maan neigde ten ondergang en schoot slechts schuine stralen, die de nevel belette door te dringen.
Het werd allengs donker.
Het geheele gezelschap reed de breede straten van Seymour in, onder geleide van Paganel, die altijd goed bekend scheen met hetgeen hij nooit had gezien.
Maar zijn instinct geleidde hem en hij kwam regt voor Campbells North British hotel.
Paarden en ossen werden op stal, de wagen in het koetshuis, en de reizigers naar vrij goede kamers gebragt.
Ten tien ure namen de gasten plaats aan een tafel, die Olbinett met het oog van een kenner had gemonsterd.
Paganel had met Robert de stad doorloopen, en vertelde heel kort zijn nachtelijken togt.
Hij had volstrekt niets gezien.
Toch zou iemand, die minder afgetrokken was, een zekere onrust op de straten van Seymour opgemerkt hebben; hier en daar stonden hoopjes menschen, die langzamerhand grooter werden; men stond aan de deur te praten; men ondervroeg elkander met wezenlijke bezorgdheid, eenige dagbladen werden overluid voorgelezen, opgehelderd en besproken.
Die verschijnselen konden den onoplettendsten waarnemer niet ontgaan. Doch Paganel had niets gemerkt.
De majoor daarentegen stelde zich zonder zoo ver te gaan, zelfs zonder het logement te verlaten, op de hoogte van den angst, die het stadje en te regt verontrustte.
Een gesprek van tien minuten met den praatzieken logementhouder Dickson gaf hem alle noodige inlichtingen.
Maar hij repte er niet van.
Eerst toen het maal afgeloopen was en lady Glenarvan, Mary en Robert Grant naar hun kamers gegaan waren, hield de majoor zijn reisgenooten even bij zich en zeide: "De bewerkers van de misdaad op den spoorweg van Sandhurst gepleegd zijn bekend."
"En zijn zij gevat?" vroeg Ayrton driftig.
"Neen!" antwoordde Mac Nabbs, schijnbaar zonder acht te geven op de gejaagdheid van den bootsman, een gejaagdheid trouwens, die in deze omstandigheid zeer verklaarbaar was.
"Zooveel te erger!" voegde Ayrton er bij.
"Welnu! wie verdenkt men van die misdaad?" vroeg Glenarvan.
"Lees!" antwoordde de majoor, terwijl hij Glenarvan een nummer van de _Australian and New-Zealand Gazette_ aanbood, "en gij zult zien, dat de inspecteur van politie zich niet vergist heeft!"
Glenarvan las hardop het volgende:
"Sydney, 2 Januarij 1866.--Men zal zich herinneren, dat er in den nacht van den 29sten op den 30sten December ll. een ongeluk plaats had te Camden-brug, vijf mijlen van het station Castlemaine, op den spoorweg van Melbourne naar Sandhurst.
De sneltrein van 11 ure 45 minuten is in volle vaart in de Lutton gestort.
"De Camden-brug stond open, toen de trein aankwam.
"Talrijke diefstallen, na de ramp gepleegd, en het lijk van den brugwachter, dat een halve mijl van Camden-brug terug is gevonden, bewezen, dat dit onheil het gevolg was van een misdaad.
"Het blijkt dan ook uit het onderzoek van den regter-commissaris, dat deze misdaad moet toegeschreven worden aan de bende gedeporteerden, die voor een half jaar uit de strafgevangenis van Perth, in West-Australië, ontsnapt zijn, toen zij naar het eiland Norfolk zouden overgebragt worden.
"Die gedeporteerden zijn ten getale van negen en twintig; hun aanvoerder is zekere Ben Joyce, een boosdoener van de ergste soort, die voor weinige maanden, met welk vaartuig is onbekend, in Australië is gekomen, en dien de justitie niet in handen heeft kunnen krijgen.
"De bewoners der steden, de kolonisten en de squatters der stations worden gewaarschuwd op hunne hoede te zijn, en verzocht den inspecteur-generaal alle inlichtingen te doen toekomen, die zijn nasporingen kunnen bevorderen.
"J.P. Mitchell, Insp.-Gen." Toen Glenarvan ophield met lezen, wendde Mac Nabbs zich naar den aardrijkskundige en zeide: "Gij ziet, Paganel! dat er gedeporteerden in Australië kunnen zijn."
"Ontvlugte! dat blijkt!" antwoordde Paganel, "maar geen toegelaten gedeporteerden.
Die lieden hebben het regt niet hier te zijn."
"Zij zijn er toch," hernam Glenarvan; "maar naar mijn inzien mag hun tegenwoordigheid geen verandering in onze plannen brengen en ons onze reis doen staken.
Wat denkt gij er van, John?"
John Mangles antwoordde niet terstond; hij weifelde tusschen de smart, welke het opgeven van de aangevangen nasporingen den beiden kinderen zou veroorzaken, en de vrees om het gezelschap in gevaar te brengen.
"Waren lady Glenarvan en miss Grant niet bij ons," zeide hij, "dan zou ik mij weinig om die bende ellendelingen bekommeren."
Glenarvan begreep hem en voegde er bij: "Het spreekt van zelf, dat wij er niet aan kunnen denken om van de voltooijing onzer taak af te zien; maar zou het niet goed zijn om den wil onzer reisgenooten de _Duncan_ te Melbourne op te zoeken en van het oosten uit het spoor van Harry Grant te volgen?
Wat denkt gij er van, Mac Nabbs?"
"Voor ik mijn gevoelen zeg," antwoordde de majoor, "zou ik gaarne de meening van Ayrton weten."
Zoo op den man af aangesproken, zag de bootsman Glenarvan aan. "Ik denk," zeide hij, "dat wij twee honderd mijlen van Melbourne af zijn, en dat het gevaar, wanneer het bestaat, even groot is in het zuiden als in het oosten.
Beide wegen worden weinig bezocht, de een is net als de andere.
Ook geloof ik niet, dat een dertigtal boosdoeners acht goed gewapende en vastberadene mannen schrik kunnen aanjagen.
Ik voor mij zou dus voortgaan. Wie het beter weet, spreke!"
"Goed gezegd, Ayrton!" antwoordde Paganel.
"Zetten wij onzen togt voort, dan kunnen wij het spoor van kapitein Grant snijden.
Keeren wij naar het zuiden terug, dan verwijderen wij ons er van.
Ik denk dus evenals gij, en geef niet om die ontsnapten uit Perth, die niet waard zijn dat een man van moed zich om hen bekommert!"
Nu werd het voorstel om niets aan het reisplan te veranderen in omvraag gebragt en met algemeene stemmen aangenomen.
"Nog ééne opmerking, mylord!" zeide Ayrton, toen het gezelschap op het punt stond uiteen te gaan.
"En die is, Ayrton?"
"Zou het niet goed zijn de _Duncan_ bevel te geven om de kust te naderen?" "Waartoe zou dat dienen?" sprak John Mangles.
"Wanneer wij in de Twofold-baai gekomen zijn, is het nog vroeg genoeg om dat bevel te verzenden.
Mogt het een of ander onvoorzien voorval ons dwingen naar Melbourne te gaan, dan kon het ons ligt spijten de _Duncan_ aldaar niet te vinden.
Ook kan haar averij nog niet hersteld zijn.
Om al die redenen acht ik het dus beter te wachten."
"Goed," antwoordde Ayrton, die er niet verder op aandrong.
Den volgenden morgen vertrok het kleine reisgezelschap gewapend en op alles voorbereid uit Seymour.
Een half uur later betrad het weder het gomboomenbosch, dat op nieuw in het oosten zich vertoonde.
Glenarvan had liever in het open veld gereisd.
Een vlakte is minder geschikt voor hinderlagen en verraderlijke overvallen dan een digt bosch; maar men had geen keus, en den geheelen dag hotste de wagen tusschen de groote eentoonige boomen voort.
Na de noordelijke grens van het graafschap Anglesey langs gereden te zijn, trok hij 's avonds over den honderd zes en veertigsten breedtegraad, en sloeg men zich neder op de grens van het district Murray.
Het eiland Norfolk is een eiland ten oosten van Australië gelegen, waar het gouvernement de weerspannige en onverbeterlijke gedeporteerden opsluit. Zij zijn daar aan strenger toezigt onderworpen.
XVI.
Een hoofdstuk, waarin de majoor beweert, dat het apen zijn.
Den volgenden morgen, den 5den Januarij, zetteden de reizigers den voet op het uitgestrekte stroomgebied van de Murray.
Dit woeste en onbewoonde district strekt zich uit tot aan den hoogen scheidsmuur der australische Alpen.
De beschaving heeft het nog niet in afzonderlijke graafschappen gesplitst.
Het is een weinig bekend en weinig bezocht gedeelte der provincie.
Zijn bosschen zullen eens vallen onder den bijl van den houthakker, zijn weiden zullen overgeleverd worden aan de kudden van den squatter, maar tot nog toe is het een ongerepte bodem, zooals hij uit den Indischen oceaan oprees, het is de woestijn.
Al die gronden te zamen dragen een veelbeteekenenden naam op de engelsche kaarten: afgezonderd voor de zwarten.
Tot hiertoe hebben de kolonisten de inboorlingen verdreven.
In de afgelegene vlakten, onder de ongenaakbare bosschen, heeft men hun eenige bepaalde plekken overgelaten, waar het inlandsche ras binnen kort geheel zal uitsterven.
Elke blanke kolonist, landverhuizer, squatter, houthakker, mag de grenzen dier afgezonderde streken overschrijden. De zwarte alleen mag ze niet verlaten.
Onder het rijden behandelde Paganel die gewigtige vraag der inlandsche rassen.
Er was slechts ééne meening dienaangaande, namelijk dat het britsche stelsel uitliep op de vernietiging der overwonnen stammen, op hun verdrijving uit de streken, waar hun voorvaderen leefden.
Die verderfelijke strekking was overal waar te nemen, wel het meest in Australië.
In de eerste tijden der kolonie beschouwden de gedeporteerden, zelfs de kolonisten, de zwarten als wilde dieren.
Zij maakten jagt op hen en schoten ze dood.
Zij vermoordden hen. Het gezag der regtsgeleerden werd ingeroepen om te bewijzen, dat de Australiër buiten de natuurwet stond, en de moord dier ongelukkigen dus geen misdaad was.
De dagbladen van Sidney stelden zelfs een krachtig middel voor om zich van de stammen aan het meer Hunter te ontdoen: namelijk ze in massa te vergeven. Zooals men ziet, riepen de Engelschen bij het begin hunner verovering den moord te hulp ten behoeve van de kolonisatie.
Hun wreedheden waren afschuwelijk.
Zij gedroegen zich in Australië evenals in Indië, waar vijf millioen Hindoes verdwenen zijn, evenals aan de Kaap, waar een bevolking van een millioen Hottentotten tot honderd duizend is gedaald.
De inlandsche bevolking, door mishandeling en dronkenschap gedund, dreigt dan ook voor een menschenmoordende beschaving van het vastland te verdwijnen.
Wel is waar hebben sommige gouverneurs wetten tegen de bloeddorstige houthakkers uitgevaardigd!
Zij straften met eenige zweepslagen den blanke, die een zwarte neus of ooren afsneed, of hem den pink afhakte, "om er een pijpuithaalder van te maken!"
IJdele dreigementen!
De moorden werden op groote schaal ingerigt, en geheele stammen verdwenen.
Om maar één voorbeeld aan te halen: in het begin dezer eeuw telde het eiland Van Diemen vijf duizend inboorlingen, in 1868 slechts zeven!
En onlangs meldde _de Mercurius_ te Hobarttown de aankomst van den laatsten Tasmaniër.
Glenarvan, de majoor, noch John Mangles spraken Paganel tegen.
Al waren zij Engelschen geweest, dan zouden zij nog hun landgenooten niet verdedigd hebben.
De feiten waren zoo klaar als de dag, onwederlegbaar.
"Voor vijftig jaar," voegde Paganel er bij, "zouden wij op onzen weg menigen stam inboorlingen ontmoet hebben, en tot nog toe heeft zich geen enkele inlander vertoond.
Binnen een eeuw zal de zwarte bevolking van dit vastland geheel uitgestorven zijn."
De afgezonderde streken schenen inderdaad geheel ontvolkt.
Nergens was een spoor van legerplaatsen of hutten te zien.
Vlakten en hoog kreupelhout wisselden elkander af, en langzamerhand kreeg de landstreek een woest voorkomen.
Het scheen zelfs, alsof geen enkel levend wezen, mensch of dier, deze afgelegene gewesten bezocht, toen Robert voor een boschje gomboomen blijvende staan uitriep:
"Een aap! daar is een aap!"
En hij wees op een groot zwart ligchaam, dat met verbazende snelheid van tak tot tak glijdende, van den eenen boomtop op den anderen sprong, alsof een vliegtoestel hem op de lucht deed drijven.
Vlogen soms in dit vreemde land de apen gelijk sommige vossen, wien de natuur even als de vleermuis een vlieghuid heeft gegeven?
Inmiddels was ook de wagen blijven staan, en elk zag naar het dier, dat langzamerhand in de verte tusschen de bladeren verdween.
Weldra zag men het bliksemsnel van den boom glijden, met duizend bogten en sprongen over den grond loopen en vervolgens zijn lange armen om den gladden stam van een ontzaggelijken gomboom slaan.
Men vroeg zich af, hoe het in dien regten en gladden boom zou klimmen, dien het niet kon omvatten.
Maar de aap gaf met een soort van bijl eenige slagen tegen den boom, maakte eenige kleine inkervingen, en bereikte met behulp van die op regelmatige afstanden aangebragte steunpunten de takken van den gomboom.
Binnen weinige seconden verdween hij in het digte gebladerte. "Wat is dat toch voor een aap?" vroeg de majoor.
"Die aap is een volbloed Australiër!" antwoordde Paganel. De makkers van den aardrijkskundige hadden nog geen tijd gehad om hun schouders op te halen, toen een geschreeuw, dat men op deze wijze zou kunnen voorstellen: "coo-eeh! coo-eeh!" in hun nabijheid werd aangeheven.
Ayrton dreef zijn ossen aan, en honderd schreden verder kwaamen de reizigers op eens aan een legerplaats van inboorlingen.
Welk een treurig schouwspel!
Een tiental tenten stonden op den kalen bodem.
Die "gunyo's," van bast-repen, die als dakpannen op elkander lagen, gemaakt, beschutten hun ellendige bewoners slechts aan eene zijde. Die door het gebrek diep gezonken wezens waren terugstootend.
Er waren er omtrent dertig, mannen, vrouwen en kinderen, gekleed met kangoeroe-vellen, die hun aan flarden aan het lijf hingen. Zoodra de wagen naderde, was hun eerste beweging te vlugten.
Maar eenige woorden, die Ayrton in een onverstaanbare brabbeltaal sprak, schenen hen gerust te stellen. Zij kwamen althans terug, half vertrouwelijk half bevreesd, als dieren, wien men een lekker stuk voorhoudt.
Die inboorlingen, wier lengte tusschen vijf voet vier duim en vijf voet zeven duim afwisselde, waren niet zwart, maar hadden meer de kleur van oud roet, hun haren waren vlokkig, hun armen lang, hun onderbuik stak vooruit, hun ligchaam was ruig en geheel doorkorven van de litteekens van het tatoeëeren en de wonden, die zij zich bij lijkplegtigheden toebragten.
Allerafschuwelijkst was hun monsterachtig gelaat, hun vreeselijk groote mond, hun breede en platte neus, hun uitstekende onderkaak, gewapend met witte maar voorovergebogen tanden. Geen ander menschelijk schepsel naderde zoozeer het dier.
"Robert had het niet mis!" zeide de majoor, "het zijn apen,--volbloed, als men wil,--maar het zijn apen." "Mac Nabbs!" antwoordde lady Helena op medelijdenden toon, "zoudt gij dan dengenen, die jagt op hen maakten als op wilde dieren, gelijk geven!
Die arme schepsels zijn menschen!" "Menschen!" riep Mac Nabbs.
"Hoogstens de schakel tusschen den mensch en den oerang-oetang! En wanneer ik hun gezigtshoek mat, zou ik vinden, dat hij even scherp was als die van den aap!"
Hierin had Mac Nabbs gelijk; de gezigtshoek van den inboorling van Australië is zeer scherp, en ongeveer gelijk aan dien van den oerang-oetang, d.i. van zestig tot twee en zestig graden.
Ook stelde De Rienzi niet zonder grond voor om die ongelukkigen in een afzonderlijke klasse te plaatsen, die bij "pithecomorphen" noemde; dat wil zeggen menschen met het ligchaam van een aap.
Maar lady Helena had nog meer grond dan Mac Nabbs, toen zij die inboorlingen, welke op de laagste sport der menschelijke ladder staan, voor wezens hield, die met een ziel zijn begaafd.
Tusschen het redelooze dier en den Australiër ligt de ondempbare kloof, die de geslachten scheidt.
Pascal heeft teregt gezegd, dat de mensch nergens een redeloos dier is. Wel is waar voegt hij er niet minder verstandig bij, "evenmin een engel."
Lady Helena en Mary Grant nu weerspraken het laatste lid van dit gezegde van den grooten denker.
Beide liefderijke vrouwen hadden den wagen verlaten; zij reikten de vriendenhand aan die rampzalige schepsels; zij boden hun spijzen aan, welke die wilden met terugstootende gulzigheid verslonden.
De inboorlingen konden lady Helena des te eerder voor een godheid houden, omdat volgens hun geloof de blanken gewezen zwarten zijn, die na hun dood blank geworden zijn.
Maar vooral de vrouwen maakten het medelijden der reizigsters gaande.
De toestand der australische vrouw is eenig: de stiefmoederlijke natuur heeft haar alle bekoorlijkheid ontzegd; zij is een slavin, die met brutaal geweld opgeligt is en geen ander bruidsgeschenk gekregen heeft dan slagen met de "waddie," een soort van omgebogen stok in de hand van haar heer.
Van dat oogenblik af tot een vroegen en akeligen ouderdom vervallen, is zij belast met al de zware bezigheden van het zwervende leven; bij haar kinderen, die in een pak bissen gerold zijn, draagt zij het jagt- en vischtuig en den voorraad nieuw-zeelandsch vlas, waarvan zij netten vervaardigt.
Zij moet levensmiddelen aan haar gezin bezorgen; zij maakt jagt op hagedissen, buidelratten en slangen, tot in den top der boomen; zij hakt het brandhout, schilt boombast voor de tenten; als een arm lastdier weet zij niet wat rust is, en eet slechts de walgelijke overblijfselen van het maal van haar heer.
Juist waren eenigen dier ongelukkigen, die misschien reeds lang van voedsel verstoken waren, bezig met vogels te lokken door hun wat zaden voor te houden.
Onbewegelijk, doodstil, zag men ze daar op den brandend heeten bodem uren lang liggen om te wachten, tot een onnoozel vogeltje onder het bereik van haar hand kwam!
Hun begrip van strikken spannen ging niet verder, en wel moest het een australische vogel zijn, die zich daardoor liet verschalken.
Intusschen werden de reizigers, wier vriendelijkheid de inboorlingen eenigsins gerust stelde, door dezen omringd, en nu moesten zij oppassen voor hun ontembare zucht tot diefstal.
Zij spraken een sissende taal, waarbij ze met de tong klokten. Dat had veel van dierengeluiden.
Toch had hun stem dikwijls zeer zachte, fleemende buigingen; het woord "noki! noki!" kwam telkens voor en de gebaren wezen duidelijk genoeg aan, wat het beteekende.
Het was het "geef mij! geef mij!" dat zich tot de geringste bezittingen der reizigers uitstrekte.
Olbinett had heel wat te doen om de bagaadje en vooral de levensmiddelen te beschermen.
Die arme hongerlijders sloegen vreeselijke blikken op den wagen, en lieten scherpe tanden zien, die misschien gewet waren op lappen menschenvleesch.
De meeste australische stammen zijn, in vredestijd althans, wel geen menscheneters; maar slechts weinige wilden ontzien zich om het vleesch van een overwonnen vijand te verslinden.
Op verzoek van Helena gaf Glenarvan intusschen last om wat spijs uit te deelen.
De inboorlingen begrepen zijn bedoeling, en gaven zich over aan vreugdebetooningen, die het ongevoeligste hart zouden vermurwd hebben. Zij brulden ook gelijk wilde dieren, wanneer de oppasser hun het dagelijksch rantsoen brengt.
Al wilde men den majoor geen gelijk geven, toch kon men niet loochenen, dat dit ras zeer digt bij het dier stond.
Als een hoffelijk man meende Olbinett eerst de vrouwen te moeten bedienen.
Maar die arme schepsels durfden niet eten voor haar geduchte meesters.
Dezen vielen op de beschuit en het gedroogde vleesch aan als op een prooi.
Bij de gedachte, dat haar vader gevangen was bij zulke ruwe inlanders, voelde Mary Grant haar oogen vochtig worden.
Zij stelde zich voor, wat iemand als Harry Grant, de slaaf dier zwervende stammen, ter prooi aan ontbering, honger en mishandeling, al lijden moest.
John Mangles, die haar met angstige oplettendheid gadesloeg, giste de gedachten, die haar vervulden, en kwam haar wenschen voor door den bootsman der _Britannia_ te ondervragen.
"Zijt gij uit de handen van zulke wilden ontsnapt, Ayrton?" vroeg hij hem.
"Ja, kapitein!" antwoordde Ayrton.
"Al die stammen in het binnenland gelijken op elkaar.
Maar hier ziet gij slechts een handvol van die arme drommels, terwijl er aan de oevers van de Darling talrijke stammen zijn onder aanvoering van geduchte opperhoofden."
"Maar wat kan een Europeaan onder die inboorlingen uitvoeren?" vroeg John Mangles.
"Wat ik ook gedaan heb," antwoordde Ayrton; "hij gaat met hen jagen en visschen; hij neemt deel aan hun gevechten, en zooals ik u reeds heb gezegd, hij wordt behandeld naar gelang van de diensten, die hij bewijst, en als hij een schrander en dapper man is, bekleedt hij onder den stam een aanzienlijken rang." "Maar hij is toch een gevangene," zeide Mary Grant.
"En wordt zoo streng bewaakt," voegde Ayrton er bij, "dat hij dag noch nacht een stap kan doen!"
"En toch hebt gij kunnen ontsnappen, Ayrton!" zeide de majoor, die zich in het gesprek kwam mengen.
"Ja, mijnheer Mac Nabbs! onder begunstiging van een gevecht tusschen mijn stam en een anderen. Het is mij gelukt.
Goed. Het spijt mij niet.
Maar moest ik het nog eens doen, dan zou ik, geloof ik, aan een levenslange gevangenschap de voorkeur geven boven de rampen, die ik op mijn togt door de woestijnen van het binnenland heb ondervonden.
God geve, dat kapitein Grant zulk een kans op redding niet waagt!"
"Ja, zeker!" antwoordde John Mangles, "wij moeten wenschen, miss Mary! dat uw vader bij een inlandschen stam gevangen is.
Dan zullen wij gemakkelijker zijn spoor vinden, dan wanneer hij ronddoolt in de bosschen van het vastland."
"Hoopt gij dan nog altijd?" vroeg het meisje. "Ik hoop altijd u met Gods hulp gelukkig te zien, miss Mary!"
Het meisje kon den jongen kapitein slechts met tranen danken.
Gedurende dit gesprek was er een ongewone beweging onder de wilden ontstaan; zij hieven een schel geschreeuw aan; zij liepen overal rond, grepen naar hun wapenen, en schenen door een ontzettende woede bevangen.
Glenarvan wist niet, waar zij heen wilden, waarop de majoor Ayrton in dezer voege aansprak:
"Daar gij langen tijd onder de Australiërs verkeerd hebt, verstaat gij ook zonder twijfel de taal van dezen?"
"Zoo wat," antwoordde de bootsman; "want zooveel stammen, zooveel tongvallen.
Vergis ik mij niet, dan willen zij uit dankbaarheid voor Zijne Edelheid een spiegelgevecht houden."
Dit was inderdaad de oorzaak van die opschudding.
Zonder verdere voorafspraak vielen de inboorlingen elkander met zulk een meesterlijk geveinsde woede aan, dat iemand, die niet beter wist, dien kleinen strijd voor ernstig gemeend zou opgenomen hebben.
Maar naar het zeggen der reizigers zijn de Australiërs uitmuntende gebarenmakers, en bij deze gelegenheid legden zij een opmerkelijke bekwaamheid aan den dag.
Hun aanvallende en verdedigende wapenen bestonden in een houten knods, die de hardste schedels verplettert, en een soort van "tomahawk," een zeer harden scherpen steen, die met een klevende gom tusschen twee stokken is vastgekleefd.
Het is een vreeselijk wapentuig en een nuttig werktuig in vredestijd, dat gebruikt wordt om naar het valt takken of koppen te vellen, ligchamen of boomen te kerven.
Onder luid getier zwaaiden zij als bezetenen met al die wapenen, de strijders vielen elkander aan; hier viel er een als dood neder, daar hief een ander een zegekreet aan.
De vrouwen, vooral de bejaarde, als door den boozen geest des krijgs bezeten, vielen op de gewaande lijken aan, en verminkten ze in schijn met een wreedaardigheid, die niet verschrikkelijker zou geweest zijn, als ze ongeveinsd was geweest.
Telkens vreesde lady Helena, dat het spel in een ernstigen strijd mogt ontaarden.
Vooral ook omdat de kinderen, die deel aan den strijd hadden genomen, het wezenlijk begonnen te meenen.
De knapen en vooral de meisjes, die nog woedender waren, deelden elkaar fiksche oorvegen uit, die goed aankwamen.
Dit spiegelgevecht had reeds tien minuten geduurd, toen de strijders op eens ophielden.
De wapens ontvielen hun handen.
Een diepe stilte verving het vreeselijk getier.
De inboorlingen bleven roerloos in hun laatste houding staan, even als de personen in een _tableau vivant_.
Men zou gezegd hebben, dat zij versteend waren.
Wat was de oorzaak van die verandering, en wat beteekende het, dat zij plotseling zoo stijf waren als marmeren beelden? Dat werd spoedig opgehelderd.
Een troep kaketoes vertoonde zich juist op de hoogte van de gomboomen. Zij vervulden de lucht met hun gesnater, en geleken door de heldere kleuren van hun gevederte op een vliegenden regenboog.
De verschijning van dien schitterenden zwerm vogels had den strijd doen staken.
De jagt, die nuttiger was dan de oorlog, verving hem.
Een rood geschilderd werktuig van vreemden vorm grijpende, verwijderde zich een der inboorlingen van zijn makkers, die even roerloos bleven staan, en sloop tusschen de boomen en struiken door naar den troep kaketoes.
Hij maakte geen gedruisch onder het kruipen, hij kreukte geen blaadje, hij verschoof geen steentje. Het was een voortglijdende schaduw.
Op een behoorlijken afstand gekomen wierp hij zijn werktuig twee voet boven den grond in een waterpasse rigting vooruit.
Zoo doorliep dat wapen een afstand van omtrent veertig voet; zonder den grond te raken sprong het daarop plotseling met een regten hoek op, steeg honderd voet hoog, trof doodelijk een dozijn vogels, en viel eindelijk, een kromme lijn beschrijvende, neder aan de voeten des jagers.
Glenarvan en zijn gezelschap stonden verstomd; zij konden hun oogen niet gelooven.
"Het is de "boomerang!" zeide Ayrton.
"De boomerang!" riep Paganel, "de australiscbe boomerang!"
En evenals een kind ging hij het zonderlinge werktuig oprapen "om te zien, hoe het er van binnen uitzag."
Inderdaad mogt men denken, dat een inwendig mecanisme, een veer, die plotseling lossprong, deszelfs rigting veranderde.
Maar dat was zoo niet.
De boomerang bestond eenvoudig uit een stuk hard en krom hout, dat dertig tot veertig duim lang was. In het midden was hij omtrent drie duim dik, en zijn uiteinden liepen in spitse punten uit.
Het holle gedeelte was zes strepen diep en het bolle had twee zeer scherpe randen.
Het was even eenvoudig als onbegrijpelijk.
"Dat is dan die beruchte boomerang!" zeide Paganel, na het zonderlinge werktuig oplettend bekeken te hebben.
"Een stuk hout, anders niet.
Waarom stijgt hij op een bepaald oogenblik van zijn waterpasse rigting omhoog om terug te keeren in de hand, die hem slingerde?
De geleerden en de reizigers hebben dit verschijnsel nooit kunnen verklaren."
"Zou het niet met hem hetzelfde geval zijn als met den hoepel, die op zekere wijze voortgedreven, op zijn uitgangspunt terugkomt?" vroeg John Mangles.
"Of liever," voegde Glenarvan er bij, "een terugkeerende beweging, gelijk aan die van een biljartbal, die in een bepaalde rigting wordt voorgestooten?"
"In het geheel niet," antwoordde Paganel. "In deze beide gevallen is er een steunpunt, dat de terugwerking bepaalt: de grond voor den hoepel, en het laken voor den bal.
Maar hier is geen steunpunt, het werktuig raakt den grond niet aan, en toch stijgt het weder tot een aanzienlijke hoogte!"
"Maar hoe verklaart gij dit feit dan, mijnheer Paganel?" vroeg lady Helena. "Ik verklaar het niet, mevrouw! ik bevestig het slechts; de uitwerking hangt zeker af van de manier, waarop de boomerang wordt geworpen en van zijn bijzondere inrigting.
Maar dat werpen is nog een geheim van de Australiërs!"
"Hoe het ook zij, het is toch zeer vernuftig ... voor apen," voegde lady Helena er bij, den majoor aanziende, die met een ongeloovig gezigt het hoofd schudde.
Intusschen verliep de tijd en Glenarvan oordeelde, dat hij op zijn togt naar het oosten niet langer mogt verwijlen; hij wilde daarom de dames verzoeken den wagen weder te beklimmen, toen een wilde hard kwam aanloopen en met opgewondenheid eenige woorden sprak.
"Ha! zij hebben kasuarissen gezien!" zeide Ayrton.
"Wat! is er een jagt op til!" zeide Glenarvan.
"Dat zal wel aardig zijn! Misschien komt de boomerang er weer bij te pas."
"Wat denkt gij er van, Ayrton?"
"Het zal niet lang duren, mylord!" antwoordde de bootsman.
De inboorlingen hadden geen oogenblik verzuimd. Kasuarissen te dooden is een buitenkansje voor hen.
Dan is de stam voor eenige dagen van zijn onderhoud zeker.
De jagers maken dan ook van al hun behendigheid gebruik om zulk een prooi te overmeesteren.
Maar hoe kunnen zij een zoo vlug dier zonder geweren schieten en zonder honden inhalen?
Dit was juist de belangrijke zijde van het schouwspel, dat Paganel hoopte bij te wonen.
De ongehemmde kasuaris, door de inboorlingen "Moereuk" genoemd, is een dier, dat zeldzaam begint te worden in de vlakten van Australië.
Die groote vogel, wel twee en een half voet hoog, heeft blank vleesch, dat veel overeenkomst heeft met dat van den kalkoen; op den kop draagt hij een hoornachtige plaat; zijn oogen zijn ligt bruin, zijn bek is zwart, en van boven naar beneden gebogen; aan zijn pooten heeft hij drie teenen, met sterke nagels gewapend; zijn vleugels zijn slechts stompen en kunnen hem niet dienen om te vliegen; zijn gevederte, om niet te zeggen zijn haar, is aan den hals en de borst donkerder van kleur.
Maar al vliegt hij niet, hij loopt en kan het op een grasvlakte tegen het snelste paard opnemen.
Alleen door list kan men hem dus vangen, en dan moet men nog heel listig sijn.
Op het berigt van den inboorling verspreidden zich daarom een tiental Australiërs als een afdeeling scherpschutters.
Het was op een liefelijke vlakte, waar de indigo in het wild groeide en den grond met haar bloemen blaauw kleurde.
De reizigers hielden stand aan den zoom van een mimosa-bosch.
Op de nadering der inlanders stond een half dozijn kasuarissen op, nam de vlugt en zette zich een mijl verder neder.
Toen de jager van den stam zeker was van de plaats, waar zij zich bevonden, gaf hij een teeken aan zijn makkers om te blijven staan.
Dezen gingen op den grond liggen, terwijl hij uit zijn net twee netjes aaneengenaaide kasuaris-huiden haalde en ze terstond aantrok.
Met zijn regterarm, die boven zijn hoofd uitstak, bootste hij de houding van den kasuaris na, wanneer deze zijn voedsel zoekt.
De inboorling kroop naar den troep; nu eens hield hij op, schijnbaar eenige zaden oppikkende; dan weder joeg hij het zand met zijn voeten op en hulde zich in een stofwolk.
Al die bewegingen waren onverbeterlijk. Onnavolgbaar was deze nabootsing van de handelwijze van den kasuaris.
Soms hief de jager een dof gebrom aan, dat den vogel zelven zou verschalkt hebben.
Dit gebeurde dan ook.
De wilde was spoedig in het midden van den zorgeloosen troep. Op eens slingerde zijn arm de knods en vijf van de zes kasuarissen vielen om hem heen.
De jager had zijn doel bereikt, de jagt was afgeloopen.
Nu namen Glenarvan, de reizigsters, het geheele gezelschap afscheid van de inboorlingen.
De scheiding scheen hun niet zeer te spijten, Welligt deed de goede uitslag van de kasuarissen-jagt hun de voldoening van hun vraatzucht vergeten.
Zij hadden niet eens de dankbaarheid van de maag, die bij de onbeschaafde volkeren en de dieren sterker is dan de dankbaarheid der harten.
Dit mogt wezen zooals het wilde, in zekere omstandigheden kon men toch niet anders doen dan hun schranderheid en behendigheid te bewonderen.
"Nu zult gij toch wel willen toegeven, waarde Mac Nabbs! dat de Australiërs geen apen zijn!" zeide lady Helena. "Omdat zij den gang van een dier volkomen nabootsen?" antwoordde de majoor.
"Wat beweren zij dan?" vroeg lady Helena. "Zij beweren," antwoordde de majoor, "dat de apen zwarten zijn evenals zij, maar slimmer: "Hij niet spreek om niet werk," zeide een neger, die jaloersch was op een tammen oerang-oetang, dien zijn meester den kost gaf, hoewel hij niets uitvoerde."
XVII.
De schatrijke veefokkers.
Na een op 146°15' lengte rustig doorgebragten nacht zetten de reizigers den 6den Januarij, 's morgens ten zeven ure, hun togt door dit uitgestrekte district voort.
Zij gingen onveranderlijk oostwaarts, en de indrukken hunner schreden vormden op de vlakte een zuiver regte lijn.
Tweemaal ontmoetten zij sporen van squatters, die noordwaarts trokken, en dan zouden die verschillende indrukken in elkander verward geraakt zijn, als het paard van Glenarvan niet in het zand het merk van Black-point, kenbaar aan een klaverblad, had achtergelaten.
Soms slingerden riviertjes in grillige bogten door de vlakte, wier oevers met palm begroeid waren en die van tijd tot tijd uitdroogden.
Zij ontsprongen op de helling der "Buffalos Ranges," een keten van middelmatige bergen, wier schilderachtige toppen aan den gezigteinder een golvende lijn vormden.
Men besloot daar den nacht door te brengen.
Ayrton zette zijn ossen wat aan, en na dien dag vijf en dertig mijlen te hebben afgelegd, kwamen de trekdieren een weinig vermoeid ter bestemder plaatse aan.
De tent werd onder groote boomen opgeslagen; de avond was gevallen, het eten werd spoedig gebruikt.
Men dacht zelfs, na zulk een marsch, minder aan eten dan aan slapen.
Paganel, die het eerst aan de beurt lag om de wacht te houden, ging niet liggen, maar waakte met het geweer op schouder over de legerplaats, onophoudelijk op en neer loopende om zich den slaap uit de oogen te houden.
Hoewel de maan niet scheen, was de nacht toch tamelijk helder door den glans der australische sterrebeelden.
De geleerde vermaakte zich met het lezen in dat groote, altijd opgeslagen boek van het uitspansel, dat zoo belangrijk is voor een ieder, die het weet te verstaan.
De diepe stilte der in rust verzonken natuur werd alleen afgebroken door het gerammel der kluisters aan de pooten der paarden.
Paganel liet dus zijn sterrekundige overpeinzingen den vrijen loop en hield zich meer bezig met de dingen des hemels dan met de dingen der aarde, toen een verwijderd geluid hem uit zijn droomen opwekte.
Hij luisterde scherp toe, en tot zijn groote verbazing meende hij den klank van een piano te hooren; eenige snel achtereenvolgend aangeslagen accoorden deden hun trillende toonen tot hem komen.
Hij kon zich er niet in vergissen.
"Een piano in de woestijn!" zeide Paganel bij zich zelven.
"Dat is iets, wat ik nooit zal gelooven!"
Het was dan ook heel vreemd, en Paganel wilde liever gelooven, dat de een of andere zonderlinge australische vogel de toonen van een Pleyel of een Bernhard nabootste, zooals andere het geluid van een klok en van schaarslijpers nabootsen.
Maar nu bereikte de klank van een zuivere, welluidende stem zijn oor.
Bij den pianospeler kwam ook nog een zanger.
Paganel luisterde, maar wilde het nog niet gelooven. Na eenige oogenblikken moest hij echter de heerlijke aria herkennen, die hij hoorde.
Het was _Il mio tesoro tanto_ uit den _Don Juan_.
"Drommels!" dacht de aardrijkskundige, "hoe vreemd de australiscbe vogels ook zijn, en al waren het de muzikaalste papegaaijen van de wereld, een opera van Mozart kunnen zij toch niet zingen!"
Vervolgens luisterde hij tot het einde toe naar die verhevene ingeving van den grootsten aller meesters.
De uitwerking dier liefelijke melodie, voortgedragen door een helderen nacht, was onbeschrijfelijk.
Paganel bleef een geruimen tijd onder den invloed dier onuitsprekelijke betoovering; vervolgens zweeg de stem, en het werd weder stil.
Toen Wilson Paganel kwam aflossen, vond hij hem in diep nadenken verzonken.
Paganel zeide er den matroos niets van. Hij nam voor Glenarvan den volgenden morgen van die bijzonderheid kennis te geven, en kroop in zijn tent onder de dekens.
's Anderendaags werd het geheele gezelschap wakker gemaakt door een onverwacht geblaf.
Glenarvan stond dadelijk op.
Twee prachtige speurhonden, hoog op de pooten, heerlijke modellen van den staanden hond van engelsch ras, sprongen rond aan den zoom van een boschje.
Toen de reizigers naderden, keerden zij luid blaffende onder de boomen terug.
"Er is zeker een station in deze woestijn," zeide Glenarvan, "en ook jagers; want dat zijn immers jagthonden?"
Paganel opende reeds den mond om te vertellen, wat hem in den afgeloopen nacht wedervaren was, toen twee jonge lieden verschenen, gezeten op twee voortreffelijke paarden van echt bloed, echte jagtpaarden.
De beide heeren in een sierlijk jagtgewaad gekleed, hielden hun paarden in op het gezigt van het kleine gezelschap, dat op de wijze der Zigeuners gelegerd was.
Zij schenen zich af te vragen, wat de tegenwoordigheid van gewapende lieden te dezer plaatse beduidde, toen zij de reizigsters ontdekten, die uit den wagen klommen.
Dadelijk stapten zij van hun paard en gingen haar met den hoed in de hand te gemoet.
Lord Glenarvan ging naar hen toe, en als vreemdeling deelde hij hun zijn naam en rang mede.
De jongelieden bogen en een hunner, de oudste, zeide: "Mylord! willen deze dames, uw gezelschap en gij ons de eer aandoen ten onzent wat uit te rusten?"
"Mijneheeren?..." zeide Glenarvan.
"Michel en Sandy Patterson, eigenaars van Hottam-station.
Gij zijt reeds op onze goederen, en behoeft geen kwartmijl ver te gaan."
"Mijneheeren!" antwoordde Glenarvan, "ik zou niet gaarne misbruik maken van de gastvrijheid, die gij ons zoo vriendelijk aanbiedt...."
"Mylord!" hernam Michel Patterson, "door onze uitnoodiging aan te nemen doet gij een dienst aan arme ballingen, die zich gelukkig zullen achten de eer der woestijn bij u op te houden."
Glenarvan boog ten teeken van toestemming.
"Mijnheer!" zeide nu Paganel, zich tot Michel Patterson rigtende, "als het niet onbeleefd is, wenschte ik u wel te vragen of gij gisteren die aria van den goddelijken Mozart hebt gezongen?"
"Ja, mijnheer!" antwoordde de heer, "en mijn neef Sandy begeleidde mij."
"Welnu, mijnheer!" hervatte Paganel, "neem dan de welgemeende loftuitingen aan van een Franschman, een hartstogtelijk bewonderaar van die muziek."
Paganel gaf den jongen heer de hand, die haar hartelijk drukte.
Vervolgens wees Michel Patterson regtsaf den weg, dien zij moesten inslaan.
De paarden werden achtergelaten onder toezigt van Ayrton en de matrozen. Dus gingen de reizigers al pratende en bewonderende onder geleide van de beide jonge lieden te voet naar het woonhuis van Hottam-station.
Het was inderdaad een prachtige inrigting, die even streng in orde gebonden werd als een engelsch park.
Onmetelijke weiden, door grijze hekken ingesloten, strekten zich uit zoover het oog reikte.
Daar graasden duizenden runderen en millioenen schapen.
Talrijke herders en nog talrijker honden bewaakten dat drukke leger.
Het geloei en geblaat vermengde zich met het geblaf der honden en het geklap der zweepen.
In het oosten stuitte de blik op een rand van "myalls" en gomboomen, waarboven de statige kruin van den Hottam-berg ter hoogte van zeven duizend vijf honderd voet uitstak.
Naar alle kanten liepen lange lanen van boomen met altijd blijvende bladeren.
Hier en daar waren plekken bezet met digt kreupelhout van "grasstrees", tien voet hooge heesters, die wel iets hadden van den dwergpalm, en wier top zich verschool in een menigte smalle lange bladeren.
De lucht was doortrokken van de geuren der munt-laurierboomen, wier witte bloemruikers, die juist in vollen bloei stonden, de fijnste en welriekendste geuren uitwasemden.
Bij de liefelijke groepen dier inlandsche boomen voegden zich de voortbrengselen, uit de europeesche landen hierheen gebragt.
De perzik, de peer, de appel, de vijg, de oranjeboom, zelfs de eik, werd door de reizigers met een luid hoera! begroet, en zoo het hen niet zeer verwonderde in de schaduw der boomen uit hun land te wandelen, dan werd hun verbazing toch opgewekt op het gezigt der vogels, die in de takken rondhuppelden, de satijn-vogels met hun zijdeachtige vederen en de zijdevogels half in goud en zwart fluweel gekleed.
Onder anderen viel hun voor de eerste maal het voorregt te beurt den liervogel te bewonderen, wiens staart de gedaante heeft van het liefelijk speeltuig van Orpheus.
Hij ontvlood tusschen de boomvormige varens, en als zijn staart tegen de takken sloeg, verwonderde men zich haast die welluidende accoorden niet te hooren, waarmede Amphion zich opwekte om de muren van Thebe te herbouwen. Paganel had lust om er op te spelen.
Lord Glenarvan vergenoegde zich echter niet met de bewondering dier tooverachtige wonderen van die oase in het midden der australiscbe woestijn.
Hij luisterde tevens naar het verhaal der jonge heeren.
In Engeland, in het hart zijner beschaafde gewesten zou elke nieuw aangekomene terstond aan zijn gastheer verteld hebben, vanwaar hij kwam en waarheen hij ging.
Maar hier meenden Michel en Sandy Patterson kieschheidshalve verpligt te zijn zich bekend te maken aan de reizigers, wien zij gastvrijheid aanboden.
Zij vertelden dus hun geschiedenis.
Het was die van alle schrandere en werkzame jonge Engelschen, die niet gelooven, dat de rijkdom vrijstelt van den arbeid.
Michel en Sandy Patterson waren zoons van een bankier te Londen.
Toen zij twintig jaar oud waren, had het hoofd van hun geslacht gezegd: "Ziedaar eenige millioenen, jongelieden!
Gaat naar de een of andere afgelegene kolonie; zet er een nuttige zaak op; put uit den arbeid kennis van het leven. Slaagt gij, des te beter.
Slaagt gij niet, dan is er nog niets bedorven; wij zullen de millioenen niet beklagen, die u gediend zullen hebben om mannen te worden." De twee jongelingen gehoorzaamden.
Zij kozen in Australië de provincie Victoria om er de banknoten huns vaders te zaaijen en behoefden er geen spijt van te hebben.
Na verloop van een jaar of drie bloeide de onderneming.
In de provinciën Victoria, Nieuw-Zuid-Wales en Zuid-Australië telt men meer dan drie duizend stations, sommigen bewoond door de squatters, die zich op veefokkerij toeleggen; anderen door kolonisten, wier hoofdbedrijf de landbouw is.
Tot aan de komst der beide jonge Engelschen was de voornaamste inrigting van dien aard die van den heer Jamieson, die een oppervlakte van honderd mijlen besloeg, met een strook lands van vijf en twintig mijlen aan de Paroo, een der zijtakken van de Darling.
Thans won het station Hottam het in oppervlakte en aanzien.
De beide jongelieden waren veefokkers en landbouwers te gelijk.
Zij bestuurden met buitengewone bekwaamheid, en wat nog moeijelijker is, met ongemeen beleid hun verbazende eigendommen.
Zooals men ziet, lag dit station op een grooten afstand van de voornaamste steden, midden in de weinig bezochte woestijnen der Murray. Het besloeg de ruimte tusschen 146°48' en 147°, dat wil zeggen een streek lands van vijf uren in het vierkant, gelegen tusschen de Buffalos-Ranges en den Hottam-berg.
In de beide hoeken in het noorden van dat ontzaggelijk vierkant verrezen ter linkerzijde de Aberdeen-berg, ter regter de toppen van den High-Barven.
Er was geen gebrek aan helder en kronkelend water, wegens de stroompjes en takken van de Ovens-rivier, die noordwaarts in de Murray valt.
Veeteelt en landbouw slaagden ook beiden evenzeer.
Vijf duizend bunders uitstekend bebouwd en bewerkt land bragten zoowel inlandsche als vreemde gewassen voort, terwijl verscheidene millioenen dieren in de grazige weiden vet werden gemaakt.
De voortbrengselen van Hottam-station werden dan ook tot hooge prijzen op de markten van Castlemaine en Melbourne afgezet.
Dit een en ander hadden Michel en Sandy Patterson van hun werkzaam leven verteld, toen de woning aan het uiteinde van een laan van kasuarboomen zigtbaar werd.
Het was een aardig van hout en steen opgetrokken gebouw, verscholen tusschen boschjes emerophilis.
Het had den sierlijken vorm van een zwitsersch huis, en een veranda, waaraan chineesche lampen hingen, liep als een antiek impluvium langs de muren.
Voor de vensters hingen veelkleurige kleeden, die in bloei schenen te staan.
Niets is sierlijker, niets is streelender voor het oog, maar ook niets geriefelijker.
Op de grasperken en tusschen de boomen rondom het huis stonden bronzen kandelabers met sierlijke lantaarns; 's avonds werd dit geheele park met witte gasvlammen verlicht, dat uit een kleinen gazometer kwam, die tusschen prieeltjes van myalls en boomvormige varens verscholen was.
Overigens zag men geen arbeiderswoningen, stallen noch lootsen, niets van hetgeen eene hoeve kenmerkt.
Al die bijgebouwen,--die wel een dorp mogten genoemd worden, bestaande uit meer dan twintig hutten en huizen,--lagen een kwartmijl van het huis af in een klein dal.
Telegraafdraden bragten het dorp in regtstreeksche gemeenschap met het heerenhuis. Ver van het gedruisch verwijderd scheen dit gebouw geheel op zich zelven te staan in een bosch van vreemde boomen.
Weldra, was men aan het einde der laan van casuars; een kleine bijzonder fraaije ijzeren brug, over een kabbelend stroompje geslagen, verleende den toegang tot het afgesloten park. Men ging ze over.
Een deftige opzigter ontving de reizigers; de deuren werden geopend, en de gasten van Hottam-station betraden de prachtige vertrekken in dit omkleedsel van steen en bloemen.
Hier vertoonde zich aan hun oog al de weelde van een kunstlievenden en rijken bewoner: door een groote zaal met vijf vensters kwam men in de voorkamer, versierd met stukadoorwerk, dat allerlei landbouw- en jagtgereedschap voorstelde.
Dat de bewoners een fijnen smaak hadden voor kunsten en gemak, bewezen een piano bedekt met oude en nieuwe muziekstukken, schildersezels met schetsen, voetstukken met marmeren beelden versierd, eenige schilderijen van vlaamsche meesters aan de wanden, prachtige en mollige tapijten, behangsels, die bevallige tooneelen uit de fabelleer voorstelden, een antieke lichtkroon aan de zoldering, kostbaar porselein, dure en smaakvolle pulletjes, duizend kostbare en broze kleinigheden, die men in geen australische woning zou gezocht hebben.
Alles wat behagelijk was, alles wat het onaangename eener vrijwillige ballingschap kon verzachten, alles wat de herinnering aan europeesche gewoonten levendig kon houden, was in die tooverachtige zaal bijeen. Men zou bijna meenen in een vorstelijk lustslot in Frankrijk of Engeland te zijn.
Door het fijne doek der vijf venstergordijnen viel een zacht licht, dat reeds getemperd was door de halfschaduw der veranda.
Lady Helena stond verrukt, toen zij naderbij kwam.
Van deze zijde beheerschte de woning een breed dal, dat zioh tot aan den voet der oostelijke bergen uitstrekte.
De afwisseling van weiden en bosschen, eenige groote opene plekken hier en daar, de zacht glooijende heuvels, de hoogten en laagten van dien oneffen bodem, alles te zamen vormde een onbeschrijfelijk tooneel.
Geen andere streek ter wereld kon met deze vergeleken worden, zelfs niet het zoo beroemde Paradijs-dal op de noorweegsche grenzen van Tellemarken.
Dat uitgestrekte panorama, met zijn afwisseling van groote donkere en lichte plekken, veranderde ieder uur naarmate de zon hooger rees.
De verbeelding kon zich niets heerlijkers scheppen, en dat liefelijk gezigt voldeed aan al de eischen van het oog.
Intusschen was er op bevel van Sandy Patterson in de ijl door den hofmeester van het station een ontbijt gereed gemaakt, en geen kwartier was er na hun aankomst verloopen, of de reizigers zaten reeds aan een tafel, die ruimschoots van alles voorzien was.
De spijzen en wijnen lieten niets te wenschen over; maar het aangenaamste bij al die verfijnde weelde was de vreugde der twee jonge squatters, die zich gelukkig achtten onder hun dak zulk een onthaal te kunnen aanbieden.
Het duurde ook niet lang, of zij waren bekend met het doel van den togt, en stelden een levendig belang in de nasporingen van Glenarvan.
Ook gaven zij goede hoop aan de kinderen van den kapitein.
"Harry Grant," zeide Michel, "is stellig in de handen der inboorlingen gevallen, anders zou hij wel in de nederzettingen aan de kust gekomen zijn.
Hij was zich zijn toestand volkomen bewust, dat bewijst het document, en nu hij niet de een of andere engelsche kolonie bereikt heeft, moet hij, zoodra hij aan land kwam, door de wilden gevangen zijn genomen."
"Datzelfde lot is ook zijn bootsman Ayrton wedervaren," antwoordde John Mangles.
"Maar hebt gij nooit van de ramp van _Britannia_ hooren spreken, heeren?" vroeg lady Helena.
"Nooit, mevrouw!" antwoordde Michel.
"En hoe denkt gij, dat kapitein Grant, de gevangene der Australiërs, behandeld wordt?"
"De Australiërs zijn niet wreed, mevrouw!" antwoordde de jonge squatter, "en miss Grant kan dienaangaande gerust zijn.
Er zijn talrijke voorbeelden bekend van de zachtheid van hun karakter, en sommige Europeanen hebben lang onder hen verkeerd, zonder reden te hebben om zich over hun onbeschoftheid te beklagen."
"King onder anderen," zeide Paganel, "de eenige van het gezelschap van Burke, die er het leven van heeft afgebragt."
"Die stoute reiziger is niet de eenige," hernam Sandy; "maar ook een engelsch soldaat, Buckley geheeten, die in 1808 op de kust uit Port Philip ontsnapt zijnde, door de inboorlingen werd opgenomen en drie en dertig jaar onder hen leefde."
"En na dien tijd," voegde Michel Patterson er bij, "berigtte ons een der laatste nommers van de _Australasian_, dat een zekere Morrill onder zijn landgenooten is teruggekeerd na een slavernij van zestien jaren.
De geschiedenis van den kapitein zal wel dezelfde wezen als de zijne; want juist ten gevolge van de schipbreuk der _Péruvienne_ in 1846 werd hij door de inboorlingen gevangen genomen en naar het binnenland gesleept.
Dus houd ik het er voor, dat gij moet blijven hopen."
Deze woorden gaven den hoorders van den jongen squatter veel vreugde.
Zij bevestigden de inlichtingen, die Paganel en Ayrton vroeger gegeven hadden.
Toen de dames van tafel waren opgestaan, werd er over de gedeporteerden gesproken.
De squatters waren bekend met de ramp van Camden-brug, maar de tegenwoordigheid van een bende vlugtelingen boezemde hun geen ongerustheid in.
Die boosdoeners zouden zich wel wachten een station aan te vallen, dat door meer dan honderd mannen bewoond werd.
Ook was het niet waarschijnlijk, dat zij zich in die woestijnen van de Murray zouden wagen, waar zij niets uitrigten konden, noch in de rigting der koloniën van Nieuw-Wales, waar de wegen zeer goed bewaakt worden.
Ayrton was van hetzelfde gevoelen.
Lord Glenarvan mogt het verzoek van zijn vriendelijke gastheeren om dien geheelen dag op Hottam-station door te brengen, niet afslaan.
Het was een oponthoud van twaalf uren, dat een rustdag werd; paarden en ossen zouden zeker van hun vermoeienissen goed uitrusten in de goed ingerigte stallen van het station.
Dit bleef dus bepaald, en de beide jongelieden stelden hun gasten een plan om den dag door te brengen voor, dat gaarne werd aangenomen.
Ten twaalf ure trappelden zeven sterke jagtpaarden voor de deuren der woning.
Een sierlijk rijtuig met vier paarden bespannen en voor de dames bestemd, gaf den koetsier gelegenheid om zijn bedrevenheid te toonen in het moeijelijke rijden met vier paarden.
Door jagers voorafgegaan en met uitstekende jagtgeweren gewapend, stegen de ruiters te paard en galoppeerden naast het rijtuig, terwijl prachtige jagthonden vrolijk in het kreupelhout blaften.
Vier uren besteedde de jagtstoet met het doorkruisen van al de lanen van dit park, dat zoo groot was als een kleine duitsche staat.
Reuss-Schleitz of Saksen-Coburg-Gotha konden er wel geheel in liggen.
Vond men er al niet zooveel inwoners, de schapen waren er daarentegen des te talrijker.
En wat het wild betreft, een leger van drijvers zou er niet meer hebben kunnen opjagen onder bereik van de kogels der jagers.
Weldra hoorde men dan ook een onafgebrokene reeks van losbrandingen, die zeer verontrustend waren voor de vreedzame bewoners der bosschen en vlakten.
De jonge Robert deed wonderen aan de zijde van majoor Mac Nabbs.
Ondanks de waarschuwingen zijner zuster was die vermetele knaap altijd vooraan en het eerst in het vuur.
Maar John Mangles beloofde op hem te passen, hetgeen Mary Grant geruststelde.
Bij die drijfjagt doodde men eenige daar te lande thuis behoorende dieren, die Paganel nog alleen bij name kende: onder anderen de "wombat" en de "bandicoot."
De wombat (buidel-mormeldier) ia een plantetend dier, dat holen graaft evenals de das; hij is zoo groot als een schaap en zijn vleesch is lekker.
De bandicoot is een andere soort van buideldier, nog roofzieker dan de europeesche vos en kan dezen wel een lesje geven in het plunderen van hoenderhokken.
Dit dier, dat een vrij afzigtelijk voorkomen heeft, en anderhalve voet lang is, viel onder de kogels van Paganel, die het uit jagers-eigenliefde bekoorlijk vond.
"Een aanbiddelijk dier," zeide hij.
Onder andere belangrijke stukken schoot Robert heel handig een "dasyure viverrin," een soort van kleinen vos, wiens zwarte pels met witte vlekken evenveel waard is als die van den marter, en een paar buidelratten, die zich in het digte gebladerte der groote boomen verscholen.
Maar van al die groote feiten was zonder tegenspraak een kangoeroe-jagt het belangrijkste.
Tegen vier ure joegen de honden een troep van die zonderlinge buideldieren op.
De kleinen kropen haastig in den buidel hunner moeder, en allen vlugtten in een rij achter elkander.
Allervreemdst zijn de verbazende sprongen van den kangoeroe (springhaas), wiens achterpooten, tweemaal zoo lang als de voorpooten, als een veer losspringen.
Aan het hoofd der vlugtelingen was een mannetje van vijf voet hoog, een prachtig model van de "macropus giganteus," een "oud man," zooals de houthakkers zeggen.
Over een lengte van vier tot vijf mijlen werd de jagt ijverig voortgezet.
De kangoeroes werden niet moede, en de honden, die niet zonder reden hun sterken, met een scherpen nagel gewapenden poot vreezen, pasten wel op ze niet te digt te naderen.
Maar eindelijk uitgeput door den snellen loop, hield de troep stand en ging de "oude man" tegen een boomstam leunen, gereed om zich te verdedigen.
Een der jagthonden, die zijn vaart nog niet had kunnen stuiten, kwam in zijn nabijheid.
Een oogenblik daarna werd de arme hond in de hoogte geslingerd en hingen hem de ingewanden uit het lijf.
Het bleek, dat zelfs de geheele troep honden niet opgewassen was tegen die sterke buideldieren.
Men moest dus tot schieten overgaan, en alleen de kogels konden het reusachtige dier vellen.
Weinig scheelde het of Robert was het slagtoffer geweest van zijn onvoorzigtigheid.
Om zeker van zijn schot te zijn, naderde hij den kangoeroe zoo digt, dat deze met een sprong opvloog.
Robert viel. Een angstkreet klonk.
Uit haar rijtuig strekte Mary Grant van ontsteltenis sprakeloos en met verduisterde oogen de handen naar haar broeder uit.
Niet een van de jagers durfde op het dier schieten; want hij kon ook den knaap treffen.
Daar stormde op eens John Mangles, eigen gevaar niet achtende, met zijn hartsvanger op den kangoeroe los en trof het dier in het hart.
Zijn kop werd afgehouwen en Robert stond ongedeerd op.
Een oogenblik later lag hij in de armen zijner zuster.
XVIII.
De australische Alpen.
Een ontzaggelijke slagboom versperde in het zuid-oosten den weg.
Het was de keten der australische Alpen, een groote verdedigingslijn, wier grillige gordijnen zich over een lengte van vijftien honderd mijlen uitstrekken, en de wolken op een hoogte van vier duizend voet stuiten.
De betrokken lucht was oorzaak, dat de warmte eerst getemperd door den digten sluijer der dampen den grond bereikte.
De temperatuur was dus dragelijk, maar de togt over den hoogst ongelijken bodem zeer moeijelijk.
Het rijzen van den bodem werd telkens zigtbaarder. Hier en daar vertoonden zich eenige heuvels, met jonge groene gomboomen beplant.
Verderop vormden die sterk in het oog loopende hoogten de voorloopers der groote Alpen.
Aanhoudend moest men stijgen, hetgeen vooral zigtbaar was aan de krachtsinspanning der ossen, wier juk kraakte door het trekken van den zwaren wagen; zij hijgden en de spieren hunner pooten stonden zoo gespannen, dat ze dreigden te breken.
De planken van het voertuig kraakten door het zware stooten, hetgeen Ayrton, hoe bekwaam hij ook was, niet kon voorkomen. De dames schikten zich gewillig in haar lot.
John Mangles en zijn beide matrozen waren eenige honderden schreden vooruit om den weg te verkennen; zij kozen de begaanbare wegen, om niet te zeggen de engten, want al die bulten van den bodem waren evenveel klippen, waartusschen de wagen het beste vaarwater moest kiezen.
Het was dus een echte zeereis over die deinende gronden.
De taak was moeijelijk, soms gevaarlijk.
Menigmaal moest Wilson met zijn bijl een doortogt banen door digte heesterboschjes.
De kleiachtige en vochtige bodem zonk weg onder hun voeten. De weg werd verlengd door duizend omwegen, die onoverkomelijke hinderpalen, hooge granietblokken, diepe holle wegen, gevaarlijke ondiepten hen noodzaakten te maken.
Tegen den avond waren zij dan ook naauwelijks een halven graad gevorderd.
Men legerde zich aan den voet der Alpen, aan den oever der kreek Cobongra, aan den zoom eener kleine vlakte met vier voet hooge heesters bedekt, wier ligt roode bladeren het oog streelden.
"Er staan ons nog heel wat moeijelijkheden te wachten," zeide Glenarvan met het oog op de bergketen, wier schaduwbeeld reeds verdween in de duisternis van den nacht.
"Alpen! die naam geeft stof tot denken!"
"Daar valt wel wat op af te dingen," antwoordde hem Paganel.
"Gij moet niet denken, waarde Glenarvan! dat een geheel Zwitserland voor ons ligt.
Er zijn in Australië Grampians, Pyreneën, Alpen, Blaauwe bergen, evenals in Europa en Amerika, maar in het klein.
Dat bewijst alleen, dat de verbeeldingskracht der aardrijkskundigen niet onuitputtelijk is, of dat de taal der eigennamen zeer arm is."
"Die australische Alpen dus?..." vroeg lady Helena.
"Zijn bergen, die wij wel in onzen zak kunnen steken," antwoordde Paganel.
"Wij zullen er over zijn, voor wij het weten."
"Zeg _ik_ in plaats van _wij_!" zeide de majoor.
"Wel moet men een verstrooid man wezen om een bergketen over te trekken, zonder het te merken."
"Verstrooid!" riep Paganel.
"Maar ik ben niet verstrooid meer.
Ik beroep mij op deze dames.
Heb ik niet mijn woord gehouden van het oogenblik af, dat ik den voet op het vastland heb gezet?
Heb ik een enkele verstrooidheid begaan?
Heeft men mij een enkele dwaling te verwijten?"
"Geen enkele, mijnheer Paganel!" zeide Mary Grant.
"Gij zijt thans de volmaaktste aller mannen."
"Al te volmaakt!" voegde lady Helena er lagchend bij.
"Uw verstrooidheid stond u zoo goed."
"Niet waar, mevrouw?" antwoordde Paganel.
"Wanneer ik geen gebrek meer heb, zal ik een man worden als ieder ander.
Daarom hoop ik maar, dat ik spoedig de een of andere dwaasheid zal begaan, waarover gij hartelijk zult lagchen.
Ziet ge, wanneer ik mij niet vergis, komt het mij voor, dat mij iets ontbreekt."
In weerwil van de verzekeringen van den goedgeloovigen aardrijkskundige kostte het den volgenden dag, den 9den Januarij, het kleine gezelschap verbazend veel moeite om in de Alpen door te dringen.
Op goed geluk af moest men voortgaan en zich in naauwe en diepe kloven wagen, die wel eens zonder uitgang konden zijn.
Ayrton zou zeker in groote verlegenheid geweest zijn, als hij niet onverwachts na een uur op weg geweest te zijn een herberg, een ellendige kroeg had aangetroffen op een der bergpaden.
"Drommels," riep Paganel, "de kastelein van deze tapperij zal hier ook geen fortuin maken!
Welk nut kan hij hier doen?"
"Ons de noodige aanwijzingen geven nopens den weg," antwoordde Glenarvan.
"Wij zullen eens binnengaan."
Door Ayrton gevolgd overschreed Glenarvan den drempel der herberg.
De kastelein uit "de herberg in het bosch,"--zooals op het uithangbord stond te lezen,--was een ruwe kerel met een terugstootend uiterlijk, die zeker zelf de beste klant was voor de jenever, brandewijn en whisky van zijn kroeg.
Hij zag zelden iemand anders dan reizende squatters of eenige veedrijvers.
Hij antwoordde tamelijk norsch op de vragen, die hem gedaan werden.
Maar zijn antwoorden waren toch voldoende om Ayrton op den regten weg te brengen.
Glenarvan betaalde den kastelein eenige kroonen voor zijn gedane moeite, en wilde de herberg weder uitgaan, toen een op den muur geplakte verordening zijn aandacht trok.
Het was een kennisgeving van de koloniale politie.
Ze berigtte de ontsnapping der gedeporteerden uit Perth, en stelde een prijs op het hoofd van Ben Joyce. Honderd pond sterling werden uitgeloofd aan dengenen, die hem in handen der politie zou leveren.
"Die ellendeling verdient ten volle de galg," zeide Glenarvan tegen den bootsman.
"En het is de moeite waard hem te pakken!" antwoordde Ayrton.
"Honderd pond!
Een heele som! Hij is zooveel niet waard."
"Ik vertrouw dien kastelein maar half, ondanks zijn verordening," voegde Glenarvan er bij.
"Ik ook niet," antwoordde Ayrton.
Glenarvan en de bootsman begaven zich weder naar den wagen.
Men rigtte zich naar het punt, waar de weg van Lucknow ophoudt.
Daar slingerde bergop een naauw pad. Men begon te klimmen.
Meer dan eens stapten de dames en haar reismakkers af. Men was verpligt het lompe voertuig te helpen en voort te duwen, het dikwijls tegen te houden op gevaarlijke schuinten, de ossen af te spannen, die weinig nut konden doen bij de onverwachte krommingen van den weg, den wagen te remmen, die gevaar liep achteruit te rollen, en meer dan eens moest Ayrton de hulp der paarden inroepen, die reeds afgemat waren door de moeite, die zij moesten doen, om zelven zich op te hijschen.
Kwam het door die aanhoudende vermoeijenis of door iets anders, maar dien dag bezweek een der paarden.
Het viel op eens neder, zonder dat eenig voorteeken dit ongeluk had doen verwachten.
Het was het paard van Mulrady, en toen deze het wilde overeind helpen, bleek het, dat het dood was.
"Er is zeker een bloedvat bij dit dier gesprongen," zeide Glenarvan.
"Denkelijk wel," antwoordde Ayrton.
"Neem mijn paard, Mulrady!" voegde Glenarvan er bij, "ik ga bij lady Helena in den wagen."
Mulrady gehoorzaamde, het kleine gezelschap zette zijn moeijelijke beklimming voort, en liet het lijk van het dier ter prooi aan de raven.
De keten der australische Alpen is niet breed, nog geen acht mijlen.
Wanneer dus de weg, door Ayrton gekozen, op de oostelijke helling uitliep, konden zij over twee dagen aan gene zijde van dien hoogen slagboom zijn.
Dan waren er tot aan zee toe geen onoverkomelijke hinderpalen, geen moeijelijke wegen meer te wachten.
Den 10den bereikten de reizigers het hoogste punt van den weg, omstreeks twee duizend voet.
Zij waren op een ruim bergvlak, van waar zij een grooten omtrek konden overzien.
In het noorden spiegelde het stille water van het Omeo-meer, dat van watervogels wemelde, en nog verder de uitgestrekte vlakten van de Murray.
Ten zuiden strekten zich de grasrijke streken, de goudgronden en de hooge bosschen van Gippsland uit, dat nog in zijn natuurstaat scheen te verkeeren.
Daar was de natuur nog meesteres over de voortbrengselen, over den loop der wateren, over de groote nog ongeschonden boomen, en durfden de squatters, die hier nog weinig in getal waren, niet met haar worstelen.
Het scheen, dat deze Alpenketen twee verschillende landen scheidde, waarvan het eene zijn oorspronkelijke wildheid had behouden.
De zon ging juist onder, en eenige stralen, die door de roodgekleurde wolken boorden, verhelderden de tinten van het district Murray.
Gippsland daarentegen, achter den bergwand verscholen, was in het duister gehuld, en men zou gezegd hebben, dat de schaduw dit geheele transalpijnsche gewest in een vroegen nacht dompelde.
De toeschouwers, tusschen die twee zoo scherp gescheiden landen geplaatst, voelden levendig die tegenstelling, en een zekere ontroering greep hen aan op het gezigt van dat bijna onbekende gewest, dat zij tot aan de grenzen van Victoria moesten doortrekken.
De nacht werd op het bergvlak doorgebragt. Den volgenden morgen begon de afdaling, die vrij spoedig in haar werk ging.
Een allergeweldigste hagelbui overviel de reizigers en dwong hen een schuilplaats onder rotsblokken te zoeken.
Het waren geen hagelsteenen, maar echte stukken ijs, zoo groot als een hand, die uit de van onweer zwangere wolken vielen.
Met een slinger had men ze niet met meer kracht kunnen werpen, en eenige zware kneuzingen deden Paganel en Robert begrijpen, dat ze zich uit de voeten moesten maken.
De wagen werd op verscheidene plaatsen doorboord en weinige daken zouden bestand zijn geweest tegen den val dier scherpe stukken ijs, waarvan sommige in de stammen der boomen bleven vastzitten.
Op straffe van gesteenigd te worden moest men het einde dier ontzettende bui afwachten.
Ze hield omtrent een uur aan, en het gezelschap keerde weder naar de hellende rotsen terug, die nog glibberig waren van de smeltende hagelsteenen.
Tegen den avond bereikte de wagen, wel zeer gehavend en op vele plaatsen losgeraakt, maar nog stevig rustende op zijn houten schijven, de laatste uitloopers der Alpen, bedekt met hooge alleenstaande pijnboomen.
De engte liep uit op de vlakten van Gippsland.
De Alpenketen was gelukkig overgetrokken, en de gewone toebereidselen voor het nachtverblijf werden gemaakt.
Zoodra de zon den 12den opging werd de reis met nieuwen moed hervat.
Een ieder wenschte vurig het doel te bereiken, dat wil zeggen de Stille Zuidzee, op dezelfde plek, waar de _Britannia_ vergaan was.
Daar alleen kon met vrucht het spoor der schipbreukelingen gezocht worden, en niet in die woeste streken van Gippsland.
Daarom drong Ayrton er ook op aan, dat lord Glenarvan bevel zou zenden aan de _Duncan_ om aan de kust te komen, ten einde alle middelen ter opsporing bij de hand te hebben.
Zijns inziens moest men van den weg van Lucknow naar Melbourne gebruik maken.
Later zou dat moeijelijk gaan; want er zou volslagen gebrek komen aan regtstreeksche gemeenschap met de hoofdstad.
Die aanbevelingen van den bootsman hadden den schijn voor zich.
Paganel ried aan er gevolg aan te geven. Hij meende ook, dat de aanwezigheid van het jagt in zulk een geval zeer nuttig kon zijn, en voegde er bij, dat men geen gemeenschap met Melbourne meer zou kunnen onderhouden, als men den weg van Lucknow over was.
Glenarvan was besluiteloos, en misschien zou hij die bevelen, waarop Ayrton zoo bepaald aandrong, afgezonden hebben, als de majoor zich niet krachtig tegen dat besluit had verzet.
Hij toonde aan, dat Ayrton niet gemist kon worden, dat hij bekend was met de kuststreek, dat, mogt het toeval de karavaan op het spoor van Harry Grant brengen, de bootsman beter dan iemand anders in staat zijn zou het te volgen, ten laatste dat hij alleen de plaats kon aangeven, waar de _Britannia_ was vergaan.
Mac Nabbs stemde dus voor de voortzetting der reis, zonder iets aan het plan te veranderen.
Hij vond een bondgenoot in John Mangles, die zijn gevoelen deelde.
De jonge kapitein merkte zelfs op, dat de bevelen Zijner Edelheid gemakkelijker de _Duncan_ zouden bereiken, wanneer zij uit de Twofold-baai werden afgezonden, dan wanneer zij door tusschenkomst van een bode werden overgebragt, die twee honderd mijlen van een woest land zou moeten doortrekken.
Deze meening behield de overhand.
Er werd besloten, dat er niet gehandeld zou worden voor de Twofold-baai bereikt was.
De majoor hield Ayrton in het oog, die zeer teleurgesteld scheen.
Maar hij zeide er niets van, en volgens zijn gewoonte hield hij zijn gedachten voor zich.
De vlakten, die zich aan den voet der australische Alpen uitstrekken, waren effen, met een geringe helling naar het oosten.
Groote boschjes mimosa's en allerlei gomboomen braken hier en daar de eentoonige eenvormigheid af. De "gastrolobium grandiflorum" bedekte den bodem met zijn struiken met schitterende bloemen.
Eenige onbeduidende stroompjes, niet meer dan beekjes met laag riet omzoomd en met standelkruiden begroeid, doorsneden dikwijls den weg.
Zij werden doorwaad. In de verte vlugtten benden trapganzen en kasuarissen op de nadering der reizigers.
Kangoeroes sprongen als een troep elastieke poppen boven de heesters uit.
Maar de jagers onder het gezelschap dachten volstrekt niet aan de jagt, en hun paarden konden die onnoodige vermoeijenis zeer goed missen.
Ook hing er eene zwoele lucht over de landstreek.
De dampkring was verzadigd met electriciteit.
Dieren en menschen ondervonden zijn invloed.
Zij trokken loom en lusteloos verder. De stilte werd alleen verstoord door het geschreeuw, waarmede Ayrton zijn aamechtig span aanzette.
Tusschen twaalf en twee ure trok men door een aardig bosch van varens, dat de bewondering van minder afgematte lieden zou gaande gemaakt hebben.
Die boomvormige planten, welke in vollen bloei stonden, bereikten een hoogte van wel dertig voet.
Paarden en ruiters trokken op hun gemak onder de afhangende takken door, en soms rammelden de radertjes der sporen, wanneer ze tegen hun houtachtigen stengel stieten.
Onder die onbewegelijke zonneschermen heerschte een koelte, waarover niemand klaagde.
Jacques Paganel, die er van hield zijn hart lucht te geven, zuchtte van tevredenheid, en deed daardoor scharen papegaaijen en kakatoes opvliegen.
Het was een concert van oorverdoovend geschreeuw.
De aardrijkskundige schreeuwde en jubelde hoe langer hoe luider, toen zijn reisgenooten hem op eens op zijn paard zagen wankelen en als een klomp lood op den grond vallen.
Was soms een bezwijming of erger nog een verstikking, door den hoogen warmtegraad veroorzaakt, hiervan de oorzaak? Men snelde naar hem toe.
"Paganel! Paganel! wat scheelt u?" riep Glenarvan.
"Mij scheelt, waarde vriend! mij scheelt, dat ik geen paard meer heb," antwoordde Paganel, terwijl hij zijn voeten uit de stijgbeugels losmaakte.
"Wat! uw paard?"
"Dood, morsdood, evenals dat van Mulrady!"
Glenarvan, John Mangles, Wilson onderzochten het dier.
Paganel had zich niet vergist. Zijn paard was plotseling dood gebleven.
"Dat is vreemd!" zeide John Mangles.
"Ja, wel vreemd!" mompelde de majoor.
Dit nieuwe ongeluk maakte Glenarvan zeer bekommerd.
In deze woestijn waren geen andere paarden te krijgen. En ontstond er soms een besmettelijke ziekte onder hun paarden, dan zou het hem zeer moeijelijk vallen den togt voort te zetten.
De dag was nog niet om, of het woord "besmettelijke ziekte" scheen bewaarheid te zullen worden.
Een derde paard, dat van Wilson viel dood, en, wat nog erger was, ook een der ossen bezweek.
De trek- en rijdieren bestonden nu maar uit drie ossen en vier paarden.
De toestand werd bedenkelijk.
De van hun paarden beroofde ruiters konden des noods te voet gaan.
Vele squatters hadden dit reeds in die onbewoonde streken gedaan.
Maar wat zou er van de reizigsters worden,als men den wagen moest achterlaten?
Konden die de honderd twintig mijlen, die hen nog van de Twofold-baai scheidden, te voet afleggen?
Hoogst ongerust onderzoeken John Mangles en Glenarvan de nog overgebleven paarden.
Misschien kan men nieuwe ongelukken voorkomen.
Uit dit onderzoek bleek, dat er geen enkel teeken van ziekte of zwakheid te bespeuren was.
Deze dieren waren volkomen gezond en stonden de vermoeijenissen der reis wakker door.
Glenarvan hoopte dus, dat die vreemde besmettelijke ziekte geen andere offers meer zou eischen.
Ook Ayrton was van dat gevoelen. Hij verklaarde tevens niets te begrijpen van die plotselinge sterfgevallen.
De togt werd hervat.
De wagen diende tot rijtuig voor de voetgangers, die er elk op hun beurt in uitrustten.
Na een marsch van slechts tien mijlen werd 's avonds het sein om halt te houden gegeven en de legerplaats in orde gebragt.
De nacht ging in ongestoorde rust voorbij onder een groot bosch van boomvormige varens, waarin ontzaggelijke vleermuizen rondfladderden, die hun naam van roode vliegende maki met regt droegen.
De volgende dag, zijnde de 13de Januarij, was bij uitstek goed.
De ongelukken van den vorigen herhaalden zich niet. De gezondheidstoestand van het reisgezelschap bleef bevredigend.
Paarden en ossen volbragten met lust hun werk.
Het salon van lady Helena was zeer levendig, door het aantal gaande en komende bezoekers.
Olbinett was druk in de weer met de ververschingen rond te laten gaan, die een warmte van dertig graden noodig maakte.
Een half vaatje schotsche ale werd geheel leeggedronken. Barclay en Cie werd de grootste man van geheel Engeland genoemd, zelfs grooter dan Wellington, die nooit zulk lekker bier had gebrouwen.
Een gevolg van de eigenliefde der Schotten. Jacques Paganel dronk veel en redeneerde nog meer _de omni re scibili et quibusdam aliis_.
Een zoo goed begin beloofde ook een goed einde van den dag.
Men had ruim vijftien mijlen afgelegd in een vrij bergachtig land met een roodkleurigen bodem.
Men mogt zich dus vleijen dienzelfden avond nog aan de oevers der Sneeuw-rivier, een belangrijke rivier, die zich in het zuiden van Victoria in de Stille Zuidzee werpt, de legerplaats te betrekken.
Weldra maakten de wielen van den wagen hun spoor in groote vlakten van zwartachtigen aangeslibden grond, tusschen boschjes weelderig gras en nieuwe velden met gastrolobium begroeid.
Het werd avond, en een nevel, die aan den gezigteinder oprees, wees duidelijk den loop der Sneeuwrivier aan.
Met veel moeite kwam men nog eenige mijlen verder.
Een bosch van hooge boomen verhief zich bij een hoek van den weg, achter een geringe verhevenheid van den grond. Ayrton mende zijn ossen, van wie reeds zooveel gevergd was, tusschen de groote, in de schaduw bijna niet zigtbare boomstammen door, en was reeds over den zoom van het bosch, maar een halve mijl van de rivier af, toen de wagen op eens tot aan de as in den modder zakte.
"Geeft acht!" riep hij den ruiters toe, die hem volgden.
"Wat gebeurt er dan?" vroeg Glenarvan.
"Wij zitten in den modder vast," antwoordde Ayrton.
Met de stem en den prikkel zette hij zijn ossen aan, die tot aan de knieën in den modder zittende, zich niet konden bewegen.
"Wij moesten hier van nacht maar blijven," zeide John Mangles.
"Dat is het beste wat wij doen kunnen," antwoordde Ayrton.
"Morgen, wanneer het dag is, kunnen wij beter zien, hoe wij er uitkomen."
"Halt!" riep Glenarvan.
Na een korte schemering werd het volkomen duister; maar de warmte was niet met het licht geweken.
De lucht was stikkend heet.
Aan den gezigteinder flikkerden eenige weerlichten, de oogverblindende weerkaatsing van een verwijderd onweder.
Het nachtverblijf werd in orde gebragt.
Zoo goed en kwaad het ging, behielp men zich in den vastzittenden wagen.
De donkere koepel der groote boomen beschutte de tent der reizigers.
Mits het maar niet begon te regenen, hadden zij geen reden om te klagen.
Niet zonder moeite haalde Ayrton zijn drie ossen uit den drassigen bodem.
Die moedige dieren zaten er tot den buik in.
De bootsman joeg ze met de vier paarden in een beslotene ruimte en vertrouwde aan niemand de zorg toe om voeder voor hen uit te kiezen.
Dat werk verrigtte hij met veel overleg, en Glenarvan merkte op, dat hij dien avond zijn zorg nog verdubbelde, waarvoor hij hem hartelijk bedankte, want het behoud der trekdieren was van overwegend belang.
Inmiddels gebruikten de reizigers een korten avondmaaltijd.
Vermoeidheid en warmte verdreven den honger. Zij hadden geen behoefte aan voedsel, maar aan rust.
Na haar reisgenooten goeden nacht te hebben gewenscht, zochten lady Helena en miss Grant haar gewone legerstede op.
Wat de mannen aangaat, sommigen kropen onder de tent, anderen gingen liever aan den voet der boomen in het digte gras liggen, hetgeen men in die gezonde landen gerust kan doen.
Langzamerhand vielen allen in een diepen slaap.
De duisternis nam toe onder een gordijn van dikke wolken, dat den geheelen hemel bedekte. Geen windje was er aan de lucht.
De stilte van den nacht werd slechts afgebroken door het gekras van den "morepork," die met verrassende juistheid de kleine terts aangaf, evenals de treurige koekoeken van Europa.
Na een zwaren en vermoeijenden slaap werd de majoor tegen elf ure wakker.
Een flaauw licht, dat zich onder de groote boomen bewoog, trof zijn half geslotene oogen.
Men zou het voor een witachtig vlak, zoo spiegelend als het water van een meer, hebben kunnen houden, en Mac Nabbs geloofde eerst, dat het het schijnsel van een ontstaanden brand was, dat zich over den grond voortplantte.
Hij rees op en liep naar het bosch.
Hij stond zeer verbaasd, toen hij daar een zuiver natuurverschijnsel voor zich zag.
Een onafzienbaar veld met paddestoelen, die dat licht gaven, strekte zich voor hem uit.
De lichtgevende kiemkorrels dier bedekt bloeijende planten straalden met zekere kracht in de duisternis.
De majoor, die geen egoïst was, wilde Paganel wekken, opdat de geleerde dit verschijnsel met eigen oogen mogt waarnemen, toen een zeker voorval hem hiervan deed afzien.
Het phosphorisch licht bescheen het bosch over een ruimte van een halve mijl, en Mac Nabbs verbeeldde zich, dat hij snel eenige schaduwen langs den verlichten zoom zag glijden.
Bedrogen hem zijn oogen?
Was hij de speelbal van een gezigtsbedrog?
Mac Nabbs ging op den grond liggen, en oplettend rondziende bemerkte bij duidelijk verscheidene menschen, die beurtelings bukkende en opstaande nog versche sporen op den grond schenen te zoeken.
Hij moest en zou weten, wat die menschen zochten.
De majoor aarzelde niet, en zonder zijn reisgenooten wakker te maken, kroop hij als een wilde uit de prairiën over den grond en verdween in het hooge gras.
XIX.
Een onverwachte ontdekking.
Het was een vreeselijke nacht. 's Morgens ten twee ure begon er een regenbui te vallen, een stortbui, die de onstuimige wolken tot het aanbreken van den dag toe uitgoten.
De tent was niet langer een voldoende beschutting. Glenarvan en zijne reisgenooten vlugtten in den wagen.
Niemand sliep. Men praatte over koetjes en kalfjes.
De majoor alleen, wiens korte afwezigheid niemand opgemerkt had, vergenoegde zich met te luisteren, maar sprak geen woord.
Nog kwam er geen einde aan de ontzettende bui.
Het stond te vreesen, dat ze de Sneeuw-rivier buiten haar oevers zou doen treden, hetgeen zeer leelijk zou geweest zijn voor den wagen, die in den weeken grond vast zat.
Bij herhaling gingen daarom Mulrady, Ayrton, zelfs John Mangles den waterstand waarnemen, en kwamen dan van het hoofd tot de voeten doornat terug.
Eindelijk werd het dag.
De regen hield op; maar de zonnestralen konden den digten wolkensluijer niet doorboren.
Groote plassen geelachtig water, echte troebele en slijkerige vijvers, maakten den grond morsig.
Een warme damp steeg uit die doorweekte gronden op en vervulde den dampkring met een voor de gezondheid schadelijke vochtigheid.
Allereerst hield Glenarvan zich met den wagen bezig. Dat was in zijn oog de hoofdzaak.
Het lompe voertuig werd naauwkeurig bekeken. Het zat vast in taaije klei in het midden van een groote verzakking van den grond.
Het voorstel was bijna geheel verdwenen, en het achterstel tot aan de stootplaat van de as. Het zou heel wat moeite kosten om dat zware ligchaam er uit te halen, en de vereenigde krachten van mannen, ossen en paarden zouden er wel toe noodig zijn.
"Wij moeten ons in allen gevalle haasten," zeide John Mangles.
"Wanneer die klei opdroogt, wordt het werk nog moeijelijker."
"Ja, wij moeten ons haasten," antwoordde Ayrton.
Glenarvan, de beide matrozen, John Mangles en Ayrton drongen in het bosch, waar de dieren den nacht hadden doorgebragt.
Het was een hoog bosch van akelige gomboomen.
Niets dan doode, ver uiteenstaande boomen, sedert eeuwen van hun bast beroofd, of liever gelijk de kurkeiken, wanneer de oogsttijd daar is.
Hun dunne, bladerlooze takken staken twee honderd voet hoog in de lucht. Geen enkele vogel nestelde in die dorre geraamten, geen blaadje trilde aan die drooge en als doodsbeenderen klepperende takken.
Aan welke omwenteling moet dat in Australië nog al veel voorkomende verschijnsel van geheele als door een besmettelijke ziekte gestorven bosschen toegeschreven worden?
Men weet het niet.
Noch de oudste inboorlingen, noch hun voorvaderen, die reeds lang in de doodenboschjes rusten, hebben ze ooit groen gezien.
Onder het gaan beschouwde Glenarvan den graauwen hemel, waartegen de kleinste takjes der gomboomen zich als fijne lijntjes afteekenden. Ayrton verwonderde zich, dat hij de paarden en ossen niet meer vond ter plaatse, waar hij ze gebragt had.
De gekluisterde dieren konden echter niet ver weg zijn.
Men zocht ze in het bosch, maar zonder ze te vinden.
Hoogst verbaasd ging Ayrton nu naar de Sneeuw-rivier, wier oevers met prachtige mimosa's begroeid zijn.
Hij liet het bij zijn span welbekend geluid hooren; maar kreeg geen antwoord.
De bootsman scheen zeer ongerust, en zijn reisgenooten zagen elkander met een teleurgesteld gezigt aan.
Zoo werd er nu een uur met vergeefsche nasporingen doorgebragt, en Glenarvan wilde reeds naar den wagen terugkeeren, daar hij ruim een mijl van af was, toen een gehinnik zijn oor trof.
Bijna gelijktijdig liet zich ook gebulk hooren.
"Daar zijn ze!" riep John Mangles, en kroop tusschen de hooge gastrolobiums door, die hoog genoeg waren om een kudde te verbergen.
Glenarvan, Mulrady en Ayrton ijlden hem achterna en deelden spoedig in zijn ontsteltenis.
Twee ossen en drie paarden lagen op den grond; de dood had hen even onverwacht overvallen als de anderen.
Hun lijken waren reeds koud, en een troep magere raven, die in de mimosa's krasten, beloerde die onverwachte prooi.
Glenarvan en de anderen zagen elkander aan en Wilson kon een vloek niet terughouden, die hem op de tong lag.
"Het is niet anders, Wilson!" zeide lord Glenarvan, die moeite had om bedaard te blijven, "wij kunnen er niets aan doen. Breng den os en het paard weg, Ayrton!
Wij moeten maar zien, hoe wij het met hen redden."
"Zat onze wagen maar niet vast," sprak John Mangles, "dan zouden die twee dieren hem langzaam aan wel naar de kust kunnen brengen.
Dat vervloekte voertuig moet er dus uitgehaald worden, het gaat hoe het gaat."
"Wij zullen het beproeven, John!" antwoordde Glenarvan.
"Thans willen wij naar de legerplaats terugkeeren, waar men reeds ongerust zal zijn over ons lang uitblijven."
Ayrton nam de kluisters van den os af, Mulrady van het paard, en zoo keerde men langs de bogtige oevers der rivier terug.
Een half uur later waren Paganel, Mac Nabbs, lady Helena en miss Grant van alles onderrigt.
"Het is waarlijk jammer, Ayrton! dat niet al onze beesten bij den overtogt der Wimerra beslagen moesten worden," kon de majoor niet nalaten te zeggen.
"Hoe dat zoo, mijnheer?" vroeg Ayrton.
"Omdat van al onze paarden alleen dat, hetwelk uw hoefsmid onder handen heeft gehad, aan de algemeene ramp ontkomen is!"
"Dat is waar, en heel toevallig!" zeide John Mangles.
"Toeval, anders niet," antwoordde de bootsman, terwijl bij den majoor stijf in het gezigt zag.
Mac Nabbs beet zich op de lippen, alsof hij vreesde te veel te zeggen.
Glenarvan, Mangles en lady Helena schenen te verwachten, dat hij zijn gedachte geheel zou mededeelen; maar de majoor zweeg en ging naar den wagen, waarmede Ayrton zich bezig hield.
"Wat heeft hij willen zeggen?" vroeg Glenarvan aan John Mangles.
"Ik weet het niet," antwoordde de jonge kapitein.
"De majoor is er anders de man niet naar om zonder grond te spreken."
"Neen, John!" zeide lady Helena.
"Mac Nabbs heeft zeker kwaad vermoeden ten opzigte van Ayrton."
"Kwaad vermoeden?" sprak Paganel de schouders ophalende.
"Welk?" vroeg Glenarvan.
"Zou hij hem in staat achten onze paarden en ossen te dooden?
Maar waarom?
Is het belang van Ayrton niet hetzelfde als het onze?"
"Gij hebt gelijk, lieve Edward!" zeide lady Helena, "en ik voeg er nog bij, dat de bootsman ons van het begin der reis af onweersprekelijke bewijzen van verknochtheid gegeven heeft."
"Zonder twijfel," antwoordde John Mangles.
"Maar wat beteekent dan de opmerking van den majoor?
Daar moet ik het mijne van hebben."
"Gelooft hij, dat hij met die gedeporteerden onder éénen hoed speelt?..." riep Paganel onvoorzigtig uit.
"Welke gedeporteerden?" vroeg miss Grant.
"Mijnheer Paganel verspreekt zich," antwoordde John Mangles driftig.
"Hij weet wel, dat er geen gedeporteerden zijn in de provincie Victoria."
"Drommels! dat is waar ook!" zeide Paganel, die zijn woorden wel had willen inhalen.
"Waar waren mijn gedachten? Gedeporteerden!
Wie heeft ooit van gedeporteerden hooren spreken in Australië? Bovendien, pas zijn ze aan land, of ze worden brave menschen!
Het klimaat gij weet wel, miss Mary! het zedelijk makend! klimaat...."
Het ging den armen geleerde, die zijn dwaasheid wilde herstellen, evenals den wagen, hij zakte er hoe langer hoe dieper in.
Lady Helena zag hem aan, waardoor hij alle bezinning verloor.
Maar hem niet verlegener willende maken, nam zij miss Mary mede naar de tent, waar Olbinett het ontbijt naar al de regelen der kunst gereed maakte.
"Ik verdiende zelf gedeporteerd te worden!" jammerde Paganel.
"Dat geloof ik ook," antwoordde Glenarvan.
Dit met een ernst gezegd hebbende, die den waardigen aardrijkskundige geheel in den war bragt, ging Glenarvan met John Mangles naar den wagen.
Ayrton en de twee matrozen waren juist bezig om hem uit den diepen kuil te trekken.
De os en het paard naast elkander gespannen, trokken met alle kracht; de strengen stonden zoo strak, dat zij bijna braken, de hamen stonden op het punt van te scheuren.
Wilson en Mulrady draaiden aan de wielen, terwijl de bootsman met stem en zweep het zwakke voorspan aanzette.
Het zware voertuig bewoog zich niet.
De reeds drooge klei hield het span tegen, alsof het in tras vastgemetseld was.
John Mangles liet de klei nat maken, opdat ze minder zou houden.
Het was te vergeefsch.
De wagen bleef onbewegelijk vastzitten. Na nieuwe krachtsinspanning gaven menschen en dieren het op.
Wilde men den wagen niet uit elkander nemen, dan moest men hem in den kuil achterlaten.
Uit gebrek aan werktuigen kon zulk een arbeid niet ondernomen worden.
Ayrton, die wat het ook kosten mogt, dit beletsel uit den weg wilde ruimen, stond gereed een nieuwe poging aan te wenden, toen lord Glenarvan hem tegenhield.
"Genoeg, Ayrton! genoeg," zeide hij. "Wij moeten den os en het paard ontzien.
Als wij onze reis te voet moeten voortzetten, zal het een de beide dames, de andere de levensmiddelen dragen.
Dan kunnen zij ons nog goede diensten bewijzen."
"Goed, mylord! antwoordde de bootsman, terwijl hij de uitgeputte dieren uitspande.
"Laten wij nu naar de legerplaats terugkeeren, vrienden!" voegde Glenarvan er bij, "dan kunnen wij beraadslagen, onzen toestand onderzoeken, de goede en kwade kansen opsporen, en een besluit nemen."
Eenige oogenblikken later verkwikten de reizigers zich met een degelijk ontbijt van hun slechten nacht, en werden de beraadslagingen geopend.
Een ieder werd verzocht zijn meening te zeggen.
In de allereerste plaats was het noodig met volkomene juistheid te weten, waar men zich bevond.
Paganel, wien die taak werd opgedragen, volbragt ze met de noodige naauwkeurigheid.
Volgens zijne berekening bevond het gezelschap zich thans op 37° graden breedte en 147° 53' lengte, aan den oever der Sneeuw-rivier.
"Wat is de juiste ligging der Twofold-baai?" vroeg Glenarvan.
"Honderd vijftig graden," antwoordde Paganel. "En die twee graden zeven minuten zijn gelijk aan?..."
"En Melbourne ligt?..."
"Minstens twee honderd mijlen van hier."
"Goed.
Wat staat ons thans te doen, nu wij dit weten?" zeide Glenarvan.
Allen gaven eenparig ten antwoord: zonder verwijl naar de kust gaan.
Lady Helena en Mary Grant verbonden zich om vijf mijlen per dag af te leggen.
De moedige vrouwen vreesden niet om des noods te voet den afstand af te leggen, die de Sneeuw-rivier van de Twofold-baai scheidt.
"Gij zijt de wakkere gezellin van den reiziger, lieve Helena!" zeide lord Glenarvan.
"Maar kunnen wij er staat op maken, dat wij aan de baai al de hulpmiddelen zullen vinden, die wij bij onze komst noodig hebben?"
"Ongetwijfeld," antwoordde Paganel.
"Eden is een gemeente, die reeds verscheidene jaren oud is.
Haar haven moet veel verkeer hebben met Melbourne.
Ik vooronderstel zelfs, dat wij vijf en dertig mijlen van hier, in het kerspel Delegete, op de grenzen van Victoria, versche levensmiddelen en reisgelegenheid zullen vinden."
"En de _Duncan_?" vroeg Ayrton; "acht gij het niet geraden, mylord, ze in de baai te ontbieden?"
"Wat denkt gij er van, John?" vroeg Glenarvan.
"Ik geloof niet, dat Uwe Edelheid zich daarmede behoeft te haasten," antwoordde de jonge kapitein na eenig nadenken.
"Het is altijd nog tijde genoeg uw bevelen aan Tom Austin te doen toekomen en hem aan de kust te roepen."
"Dat is waar," zeide Paganel.
"Bedenk," voegde John Mangles er bij, "dat wij in vier of vijf dagen te Eden zullen zijn."
"Vier of vijf dagen!" hervatte Ayrton hoofdschuddende; "reken maar vijftien of twintig, kapitein! als gij u later niet over uw dwaling wilt beklagen."
"Vijftien of twintig dagen om vijf en twintig mijlen af te leggen!" riep Glenarvan.
"Op zijn minst mylord!
Gij moet het moeijelijkste gedeelte van Victoria door, een woestijn, waarin aan alles gebrek is, zoo als de squatters zeggen, kreupelhout zonder gebaande wegen, waarin nog geen stations zich hebben kunnen vestigen.
Gij zult er door moeten met den bijl of de toorts in de hand, en geloof mij, gij zult niet snel vorderen."
Ayrton had op stelligen toon gesproken.
Paganel, op wien vragende blikken werden geslagen, bevestigde met een hoofdknikje de woorden van den bootsman.
"Ik neem die bezwaren aan," hernam nu John Mangles.
"Welnu! binnen veertien dagen kan Uwe Edelheid zijn bevelen aan de _Duncan_ zenden."
"Ik wil er nog bijvoegen," hervatte Ayrton, "dat de moeijelijkheden van den weg niet de zwaarste zullen zijn. Maar gij moet de Sneeuw-rivier over, en zeer waarschijnlijk wachten, tot het water valt."
"Wachten!" riep de jonge kapitein, "Zou er geen doorwaadbare plek te vinden zijn?"
"Dat denk ik niet," antwoordde Ayrton.
"Heden morgen heb ik te vergeefs naar een ondiepte gezocht.
Zelden zal men in dit jaargetijde zulk een onstuimige rivier aantreffen, en dat is een hinderpaal, waartegen ik niets vermag."
"Is die Sneeuw-rivier dan zoo breed?" vroeg lady Glenarvan.
"Breed en diep, mevrouw!" antwoordde Ayrton. "Wel een mijl breed en zeer snelvlietend.
Een goed zwemmer kan ze niet zonder gevaar overzwemmen."
"Welnu! dan zullen we een boot bouwen!" riep Robert, die voor niets terugdeinsde, "Men velt een boom, holt hem uit, gaat er in zitten, en daarmee uit."
"Hij houdt zich goed, die zoon van kapitein Grant!" zeide Paganel. "En hij heeft gelijk," hernam John Mangles.
"Wij zullen er wel toe moeten overgaan. Daarom acht ik het onnoodig onzen tijd met nuttelooze praatjes te verspillen."
"Wat denkt gij er van, Ayrton?" vroeg Glenarvan.
"Ik denk, mylord! dat wij over een maand, als er geen hulp opdaagt, nog aan de oevers der Sneeuw-rivier zullen staan!" "Laat hooren, hebt gij dan soms een beter plan?" vroeg John Mangles met eenig ongeduld.
"Ja, wanneer de _Duncan_ Melbourne verlaat en naar de oostkust stevent!"
"Och! altijd die _Duncan_!
En hoe kan haar tegenwoordigheid in de baai ons den togt daarheen gemakkelijker maken?"
Alvorens te antwoorden dacht Ayrton een poosje na en zeide toen vrij ontwijkend:
"Ik wil niemand mijn gevoelen opdringen.
Wat ik doe, is in aller belang, en ik ben bereid om te vertrekken, zoodra Zijne Edelheid het sein geeft om op te breken."
Daarop sloeg hij de armen over elkaar.
"Dat is geen antwoord, Ayrton!" hernam Glenarvan.
"Deel ons uw plan mede, dan zullen wij het bespreken. Wat stelt gij voor?"
Nu sprak Ayrton met een bedaarde en vaste stem aldus:
"Ik stel voor, dat wij ons in den berooiden toestand, waarin wij thans verkeeren, niet aan gene zijde van de Sneeuw-rivier moeten wagen.
Op deze plaats moeten wij hulp wachten, en die hulp kan alleen van de _Duncan_ komen.
Hier moeten wij ons legeren, waar geen gebrek aan levensmiddelen is, terwijl een onzer aan Tom Austin het bevel moet brengen om naar de Twofold-baai te stoomen."
Dit onverwachte voorstel werd met geen geringe verbazing aangehoord, en John Mangles ontveinsde zijn tegenzin er in niet.
"Intusschen," hernam Ayrton, "zal of het water der Sneeuwrivier zakken, zoodat wij een doorwaadbare plaats kunnen vinden, of wij zullen tot een boot onze toevlugt moeten nemen, die wij dan tijd genoeg zullen hebben om te bouwen.
Ziedaar, mylord! het plan, dat ik aan uw goedkeuring onderwerp."
"Goed, Ayrton!" antwoordde Glenarvan; "uw denkbeeld verdient in ernstige overweging te worden genomen.
Zijn grootste nadeel is, dat het een oponthoud veroorzaakt; maar het bespaart zware vermoeijenis en misschien groote gevaren.
Wat denkt gij er van, vrienden?"
"Spreek, waarde Mac Nabbs!" zeide nu lady Helena.
"Van het begin der beraadslaging af, vergenoegt gij u met luisteren; gij zijt zeer karig met uw woorden."
"Dewijl gij mijn gevoelen vraagt," antwoordde de majoor, "zal ik het openhartig zeggen.
Mij dunkt, dat Ayrton als een verstandig en bedachtzaam man gesproken heeft, en ik keur zijn voorstel goed."
Zulk een antwoord had niemand verwacht; want Mac Nabbs had steeds de denkbeelden van Ayrton betreffende deze zaak bestreden. Ayrton zelf was er dan ook verbaasd over en sloeg een vlugtigen blik op den majoor.
Paganel, lady Helena en de matrozen, die reeds zeer geneigd waren om het voorstel van den bootsman te ondersteunen, aarzelden volstrekt niet meer na de woorden van Mac Nabbs.
Derhalve verklaarde Glenarvan, dat het plan van Ayrton in beginsel was aangenomen.
"En denkt gij nu ook niet, John!" ging hij voort, "dat de voorzigtigheid gebiedt aldus te handelen, en aan de oevers der rivier te blijven om de vervoermiddelen af te wachten?"
"Ja!" antwoordde John Mangles, "wanneer het althans onzen bode gelukt de Sneeuwrivier over te komen, die wij zelven niet over kunnen komen!"
Men zag den bootsman aan, die glimlachte als iemand, die zeker is van zijn zaak. "De bode behoeft de rivier niet over!" zeide hij.
"Wat!" riep John Mangles.
"Hij moet eenvoudig den weg van Lucknow opzoeken, die hem regel regt naar Melbourne zal brengen."
"Twee honderd vijftig mijlen te voet af te leggen!" riep de jonge kapitein.
"Te paard!" verbeterde Ayrton.
"Nog één goed paard is er over.
Het is het werk van een dag of vier.
Voeg daarbij twee dagen voor den togt van de _Duncan_ naar de baai, vier en twintig uren om in de legerplaats terug te komen, en binnen een week is de bode met de matrozen terug."
De majoor keurde met een hoofdknik het gezegde van Ayrton goed, tot groote verwondering van John Mangles.
Maar het voorstel van den bootsman was met algemeene stemmen aangenomen, en alleen de uitvoering ontbrak nog aan dit waarlijk goed beraamde plan.
"En nu, vrienden!" zeide Glenarvan, "moeten wij nog maar onzen bode kiezen.
Ik wil niet ontveinzen, dat hij een moeijelijke en gevaarlijke zending zal hebben.
Wie zal zich voor zijn reisgenooten opofferen en onze bevelen naar Melbourne overbrengen?"
Wilson, Mulrady, John Mangles, Paganel, zelfs Robert, boden zich terstond aan.
John drong er vooral sterk op aan, dat die zending hem zou toevertrouwd worden.
Maar Ayrton, die tot nog toe gezwegen had, vatte nu het woord op en zeide: "Met uw welnemen, Uwe Edelheid! ik zal vertrekken.
Ik ben met deze streken bekend. Meermalen heb ik moeijelijker gewesten doorkruist.
Ik weet mij te redden, waar een ander zou blijven steken. In het algemeen belang eisch ik dus het regt om mij naar Melbourne te begeven.
Een enkel woord zal mij bij uw eersten stuurman geloof doen vinden, en ik maak mij sterk de _Duncan_ binnen zes dagen in de Twofold-baai te brengen."
"Goed gesproken," antwoordde Glenarvan.
"Gij zijt een schrander en moedig man, Ayrton! en zult slagen."
De bootsman was buiten kijf geschikter dan iemand anders om die moeijelijke zending te vervullen.
Allen begrepen dit en zwegen.
John Mangles alleen kwam nog met een tegenwerping voor den dag, zeggende: dat de tegenwoordigheid van Ayrton noodig was om de sporen van de _Britannia_ of van Harry Grant terug te vinden. Maar de majoor merkte aan, dat het gezelschap tot de terugkomst van Ayrton aan de oevers der Sneeuwrivier zou wachten, dat de bedoeling niet was zonder hem die gewigtige nasporingen te hervatten, en dat bij gevolg zijn afwezigheid de belangen van den kapitein volstrekt niet zou benadeelen.
"Welnu, vertrek, Ayrton!" zeide Glenarvan; "haast u en kom over Eden in onze legerplaats aan de Sneeuwrivier terug."
Een glans van tevredenheid schitterde in de oogen van den bootsman.
Hij wendde het hoofd om, maar hoe snel die beweging ook plaats had, toch had John Mangles dien glans opgemerkt.
Alleen uit instinct voelde John zijn wantrouwen tegen Ayrton toenemen.
De bootsman maakte dan zijn toebereidselen voor zijn vertrek met behulp van de twee matrozen, waarvan de eene voor zijn paard en de ander voor zijn levensmiddelen zorgde.
Intusschen schreef Glenarvan den brief voor Tom Austin.
Hij beval den eersten stuurman zich onverwijld naar de Twofold-baai te begeven.
Hij beval hem den bootsman aan als iemand, dien hij volkomen kon vertrouwen.
Aan de kust gekomen moest Austin een afdeeling der matrozen van het jagt onder bevel van Ayrton stellen....
Zoover was Glenarvan met zijn brief gekomen, toen Mac Nabbs, die hem over zijn schouders las, op een vreemden toon vroeg, hoe hij den naam van Ayrton schreef.
"Wel, zooals hij uitgesproken wordt," antwoordde Glenarvan.
"Dat is verkeerd," hernam de majoor bedaard; "hij wordt Ayrton uitgesproken, maar Ben Joyce geschreven!"
XX.
Zealand aland.
Allen stonden als door den donder getroffen op het hooren van dien naam Ben Joyce.
Ayrton had zich plotseling overeind gerigt. In de hand had hij een revolver.
Glenarvan werd door een kogel getroffen. Buiten vielen geweerschoten.
John Mangles en de matrozen, van hun verrassing bekomen, wilden Ben Joyce aanvallen; maar de vermetele roover was reeds verdwenen en had zich bij zijne bende gevoegd, die op den zoom van het gombosch verspreid was.
De tent leverde geen voldoende beschutting tegen de kogels op. Men moest terugtrekken.
Glenarvan, die slechts ligt gewond was, was weer opgestaan.
"Naar den wagen! naar den wagen!" riep John Mangles, en hij sleepte lady Helena en miss Grant mede, die weldra in veiligheid waren achter de dikke gordijnen.
Daar grepen John, de majoor, Paganel en de matrozen hun karabijnen en hielden zij zich gereed om den rovers tegenstand te bieden.
Glenarvan en Robert waren bij de dames gevlugt, terwijl Olbinett zich onder de verdedigers schaarde.
Dit alles was met bliksemsnelheid geschied.
John Mangles hield naauwkeurig het oog op den zoom van het bosch.
De losbrandingen hadden terstond opgehouden bij de komst van Ben Joyce. Een diepe stilte verving het knetterend geweervuur.
Eenige witte rookwolkjes stegen nog omhoog tusschen de takken der gomboomen. De hooge gastrolobium-struiken bleven onbewegelijk.
Niets was er te zien, wat een aanval kon doen wachten.
De majoor en John Mangles ondernamen een verkenningstogt tot aan de groote boomen.
De plaats was ontruimd. Talrijke voetstappen waren er te zien, en eenige half verteerde proppen rookten op den grond.
Als een voorzigtig man trapte de majoor ze uit; want een enkele vonk was genoeg om in dit bosch van drooge boomen een vreeselijken brand te doen ontstaan.
"De roovers zijn weg," zeide John Mangles.
"Ja!" antwoordde de majoor, "en die verdwijning maakt mij ongerust.
Ik zag ze liever in het gezigt.
Een tijger in het open veld is beter dan een slang onder het gras.
Wij zullen de struiken rondom den wagen nog eens onderzoeken."
De majoor en John doorzochten den omtrek. Van den zoom van het bosch af tot aan de oevers der Sneeuwrivier troffen zij geen enkelen roover aan.
De bende van Ben Joyce scheen weggevlogen te zijn als een zwerm roofvogels.
Die verdwijning was te zonderling om volkomen gerustheid in te boezemen.
Daarom besloot men goede wacht te houden.
De wagen, een ware in den modder gezakte sterkte, werd het middelpunt der legerplaats, die twee mannen, welke elkander van uur tot uur aflosten, bewaakten.
Het eerste werk van lady Helena en Mary Grant was geweest de wond van Glenarvan te verbinden.
Op het oogenblik, dat haar man onder den kogel van Ben Joyce viel, was lady Helena doodelijk ontsteld naar hem toegeloopen.
Haar angst bedwingende had vervolgens de moedige vrouw Glenarvan naar den wagen gebragt.
Daar werd de schouder van den gekwetste ontbloot, en nu zag de majoor, dat de kogel wel het vleesch opengereten maar geen inwendig letsel veroorzaakt had.
Noch het been noch de spieren schenen geraakt.
De wond bloedde sterk; maar Glenarvan bewoog de vingers van de hand en den voorarm om zijn vrienden gerust te stellen aangaande de werking van het schot.
Toen hij verbonden was, wilde hij niet langer toelaten, dat men zich met hem bezig hield en kwam het tot verklaringen.
Behalve Mulrady en Wilson, die buiten de wacht hielden, hadden de reizigers zich zoo goed en kwaad als het ging in den wagen geplaatst. De majoor werd uitgenoodigd om te spreken.
Voor hij zijn verhaal begon, bragt hij lady Helena op de hoogte van hetgeen haar onbekend was, namelijk van de ontsnapping eener bende veroordeelden uit Perth, van hun verschijning in het gebied van Victoria, van hun medepligtigheid aan de spoorwegramp.
Hij gaf haar het nummer der _Australische en Nieuw-Zeelandsche courant_, dat hij te Seymour had gekocht, en voegde er bij, dat de politie een prijs had gezet op het hoofd van dien Ben Joyce, een geduchten struikroover, wien een misdadige loopbaan van achttien maanden een schandelijke vermaardheid had doen verkrijgen.
Maar hoe had Mac Nabbs dien Ben Joyce in den bootsman Ayrton herkend?
Dat was een geheim, dat allen wenschten opgehelderd te zien, en dat de majoor ontsluijerde.
Van hun eerste ontmoeting af had Mac Nabbs Ayrton uit instinct gewantrouwd.
Twee of drie bijna niets beduidende voorvallen, een blik tusschen den bootsman en den smid aan de Wimera-rivier gewisseld, de aarzeling van Ayrton om de steden en vlekken door te rijden, zijn aandrang om de _Duncan_ aan de kust te ontbieden, de raadselachtige dood van de aan zijn zorgen toevertrouwde dieren, eindelijk een zeker gemis van vrijmoedigheid in zijn gangen, al die bijkomende omstandigheden hadden de achterdocht van den majoor opgewekt.
Toch zou hij tot geen regtstreeksche aanklagt hebben kunnen overgaan zonder de voorvallen, die den vorigen nacht hadden plaats gehad.
Toen Mac Nabbs tusschen de hooge struiken doorsloop, kwam hij een halve mijl van de legerplaats af in de nabijheid der verdachte schaduwen, die zijn aandacht getrokken hadden.
De lichtgevende planten verspreidden een flaauw schijnsel in de duisternis.
Drie mannen zochten naar sporen op den grond en naar indruksels van versche voetstappen, en onder hen herkende Mac Nabbs den hoefsmid van Black-Point. "Zij zijn het," zeide de een.--"Ja," antwoordde de andere, "daar is het klaverblad van de hoefijzers!"--"Het is hetzelfde van de Wimera af."--"Al de paarden zijn dood."--"Het vergift is niet ver weg."--"Er is genoeg om een geheele ruiterij van paarden te berooven."--"Een nuttige plant, die gastrolobium."
Mac Nabbs vervolgde: "Daarna zwegen zij en verwijderden zich.
Ik volgde ze: ik wist er niet genoeg van. Weldra begon het gesprek weder: "Een knappe kerel, die Ben Joyce!" zeide de smid, "een mooije bootsman met zijn verzinsel van een schipbreuk!
Als zijn plan slaagt is het een mooi buitenkansje!
Die duivelsche Ayrton!"--"Noem hem Ben Joyce, want hij verdient zijn naam wel!" Thans verlieten die schurken het gomboomenbosch.
Ik wist, wat ik weten wilde, en keerde naar de legerplaats terug, overtuigd, dat niet alle gedeporteerden in Australië brave menschen worden, met het welnemen van Paganel!"
De majoor zweeg. Zijn makkers dachten in stilte na.
"Dus heeft Ayrton," zeide Glenarvan, die bleek werd van toorn, "ons hier heen gelokt om ons te plunderen en te vermoorden!"
"Ja," antwoordde de majoor. "En van de Wimera af volgt zijn bende ons spoor en bespiedt ons om een gunstige gelegenheid af te wachten?"
"Ja."
"Maar dan is die ellendeling geen matroos van de _Britannia_?
Dan heeft hij zijn naam Ayrton gestolen, ook gestolen zijn aanstelling aan boord?"
Allen zagen naar Mac Nabbs, die deze vragen zeker reeds aan zichzelven had voorgelegd.
"Ziehier," antwoordde hij even bedaard als altijd, "wat men met zekerheid uit deze duistere zaak kan afleiden.
Ik houd het er voor, dat die man wezenlijk Ayrton heet. Ben Joyce is zijn bijnaam.
Het is ontegenzeggelijk, dat hij Harry Grant kent en dat hij bootsman op de _Britannia_ geweest is.
Die feiten, reeds bewezen door de naauwkeurige inlichtingen, welke Ayrton ons heeft gegeven, worden bovendien bevestigd door de gezegden der roovers, die ik u mededeelde.
Laten wij ons dus niet in met ijdele gissingen en houden wij het voor zeker, dat Ben Joyce Ayrton en Ayrton Ben Joyce is, dat wil zeggen een matroos van de _Britannia_, die een rooverhoofdman is geworden."
Allen berustten in de verklaringen van Mac Nabbs.
"En kunt gij mij nu ook zeggen," vroeg Glenarvan, "hoe en waarom de bootsman van Harry Grant zich in Australië bevindt?"
"Hoe? dat weet ik niet," antwoordde Mac Nabbs, "en de politie verklaart er even weinig van te weten als ik.
Waarom? dat kan ik onmogelijk zeggen.
Daar schuilt een geheim achter, dat de toekomst zal ophelderen."
"De politie weet zelfs niet eens, dat Ayrton en Ben Joyce dezelfde persoon is," zeide John Mangles.
"Gij hebt gelijk, John!" antwoordde de majoor, "en zulk een bijzonderheid zou haar nasporingen veel gemakkelijker kunnen maken."
"Dan had die ongelukkige," meende lady Helena, "zich met een misdadig doel op de hoeve van Paddy O'Moore ingedrongen?"
"Dat is vrij zeker," antwoordde Mac Nabbs.
"Hij had het een of ander slecht plan met den Ier, toen zich een beter gelegenheid voor hem opdeed. Het toeval heeft ons bij hem gebragt.
Hij heeft het verhaal van Glenarvan gehoord, de geschiedenis van de schipbreuk, en als een vermetel man heeft hij terstond het voornemen opgevat om er zijn voordeel mede te doen.
De reis werd aanvaard.
Aan de Wimera heeft hij gemeenschap gehad met een der zijnen, den smid van Black-Point, en duidelijke sporen van onzen weg achtergelaten.
Zijn bende is ons gevolgd. Een vergiftige plant heeft hem in staat gesteld langzaam onze ossen en paarden te dooden.
Toen de tijd daar was, heeft hij ons vervolgens in de moerassen der Sneeuw-rivier doen wegzinken en aan de roovers onder zijn bevel in handen gespeeld."
Alles was van Ben Joyce gezegd. Zijn verleden was door den majoor ontsluijerd en de ellendeling verscheen in zijn ware gedaante, die van een vermetel en geducht misdadiger.
Nu zijn bedoelingen duidelijk waren geworden, werd er van Glenarvan een buitengewone waakzaamheid geëischt.
Gelukkig was er minder te vreezen van den ontmaskerden bandiet dan van den verrader.
Maar uit dien zuiver gestelden toestand volgde een ernstig bezwaar, waaraan nog niemand gedacht had.
Alleen Mary Grant had onder het gesprek over het verledene een blik op de toekomst geslagen.
John Mangles was de eerste, die haar bleekheid en wanhoop opmerkte. Hij begreep, wat er in haar binnenste omging.
"Miss Mary! miss Mary! Weent gij?" riep hij uit
"Weent gij, mijn kind?" vroeg lady Helena.
"Mijn vader, mevrouw! mijn vader!" nokte het meisje.
Zij kon niet meer spreken.
Maar een lichtstraal viel plotseling in ieders gemoed.
Men begreep de smart van miss Mary, waarom de tranen langs haar wangen biggelden, waarom de naam haars vaders op haar lippen zweefde.
De ontdekking van Ayrtons verraad verijdelde alle hoop.
Om Glenarvan te misleiden had de roover een schipbreuk verzonnen.
In het door Mac Nabbs afgeluisterde gesprek hadden de roovers het duidelijk gezegd.
Nooit was de _Britannia_ verbrijzeld op de rotsen der Twofold-baai!
Nooit had Harry Grant een voet gezet op het vastland van Australië!
Andermaal had de verkeerde uitlegging van het document de zoekers der _Britannia_ op een dwaalspoor gebragt!
Allen bewaarden een doodsch stilzwijgen bij dien wanhopenden toestand, bij de smart der twee kinderen.
Wie toch zou nog eenige troostende woorden hebben gevonden?
Robert schreide in de armen zijner zuster. Paganel mompelde op spijtigen toon: "Ach! rampzalig document!
Gij moogt u beroemen, dat gij de hersens van een twaalftal brave lieden op een zware proef hebt gesteld!"
En waarlijk boos op zichzelven sloeg de waardige aardrijkskundige zich met de vuist voor het hoofd.
Vervolgens begaf Glenarvan zich naar Mulrady en Wilson, die buiten op wacht stonden.
Een diepe stilte heerschte over de geheele vlakte tusschen den zoom van het bosch en de rivier.
De groote onbewegelijke wolken verbrijzelden zich tegen het hemelgewelf.
In dezen in doodslaap verzonken dampkring zou het geringste geluid zich onbelemmerd voortgeplant hebben, en niets liet zich hooren.
Ben Joyce en zijn bende waren zeker vrij ver weggetrokken; want vlugten vogels, die op de lage takken neerstreken, eenige kangoeroes, die bezig waren met rustig de jonge spruitjes af te knagen, een paar kasuarissen, wier kop vertrouwelijk tusschen de heesters uitstak, bewezen, dat de rust dier vreedzame woestenij niet door de tegenwoordigheid van den mensch werd gestoord.
"Hebt gij in dit uur niets gezien noch gehoord?" vroeg Glenarvan aan zijn beide matrozen.
"Niets, Uwe Edelheid!" antwoordde Wilson.
"De roovers zijn mijlen van hier."
"Zij zijn zeker niet sterk genoeg geweest om ons aan te tasten," voegde Mulrady er bij.
"Die Ben Joyce heeft zeker eenige bandieten van zijn slag willen werven onder de woudloopers, die aan den voet der Alpen zwerven."
"Wel waarschijnlijk, Mulrady!" antwoordde Glenarvan.
"Die schurken zijn lafaards. Zij weten, dat wij gewapend en goed gewapend zijn.
Misschien wachten zij den nacht af om hun aanval te vernieuwen.
Tegen het vallen van den avond moeten wij onze waakzaamheid verdubbelen.
Ach! konden wij maar deze moerassige vlakte verlaten en onzen weg naar de kust vervolgen!
Maar de gezwollen waterstand sluit ons den weg af.
Ik zou wel zijn zwaarte aan goud willen betalen voor een vlot, dat ons op den anderen oever kon brengen!"
"Waarom beveelt Uwe Edelheid ons niet dat vlot te vervaardigen?
Aan hout geen gebrek," zeide Wilson.
"Neen, Wilson!" antwoordde Glenarvan.
"Die Sneeuw-rivier is geen rivier, maar een bruischende bergstroom."
Thans voegden John Mangles, de majoor en Paganel zich bij Glenarvan. Zij hadden pas de Sneeuw-rivier onderzocht.
Het water was door de laatste regens een voet boven de gewone hoogte gerezen.
Het was een onstuimige stroom, gelijk aan de stroomvallen van Amerika.
Het was dolzinnig zich op die schuimende watervlakte en die wilde golven te wagen, waarin duizend draaikolken wielden, die ijselijke afgronden vormden.
John Mangles verklaarde den overtogt voor onmogelijk. "Maar," vervolgde hij, "wij moeten hier niet werkeloos blijven staan.
Wat wij voor het verraad van Ayrton wilden doen is nu nog noodzakelijker."
"Wat bedoelt gij, John?" vroeg Glenarvan.
"Ik bedoel, dat hulp hoog noodig is, en nu wij niet naar de Twofold-baai kunnen gaan, moeten wij naar Melbourne.
Een paard hebben wij nog.
Geef het mij, mylord! en ik ga naar Melbourne."
"Maar dat is een gewaagde onderneming, John!" zeide Glenarvan.
"Nog gezwegen van de gevaren verbonden aan een reis van twee honderd mijlen door een onbekend land, maar de handlangers van Ben Joyce zullen thans wel al de paden en den grooten weg bewaken!"
"Ik weet het, mylord! maar ik weet ook, dat het zoo niet kan blijven.
Ayrton verlangde slechts acht dagen om manschappen van de _Duncan_ hier te brengen.
Ik wil in zes dagen aan den oever der Sneeuw-rivier terug zijn.
Welnu! wat beveelt Uwe Edelheid?"
"Voor dat Glenarvan zijn gevoelen te kennen geeft," zeide Paganel, "moet ik een opmerking maken.
Naar Melbourne gaan, goed, maar John Mangles mag aan dat gevaar niet blootgesteld worden.
Hij is kapitein van de _Duncan_, en als zoodanig mag hij zijn leven niet wagen.
Ik zal in zijne plaats gaan."
"Goed gesproken," antwoordde de majoor.
"Maar waarom juist gij, Paganel?"
"Zijn wij er dan ook niet!" riepen Mulrady en Wilson.
"Of denkt gij soms, dat ik bang ben voor een rid van twee honderd mijlen!" hernam Mac Nabbs.
"Vrienden!" zeide Glenarvan, "wanneer een onzer naar Melbourne gaan moet, laat het lot hem dan aanwijzen.
Paganel! schrijf onze namen op...."
"Maar den uwen althans niet, mylord!" zeide John Mangles.
"Waarom niet?" vroeg Glenarvan.
"Zoudt gij u van lady Helena scheiden! Gij, en uw wond is nog niet eens gesloten!"
"Glenarvan! gij moogt het gezelschap niet verlaten," zeide Paganel.
"Neen," sprak de majoor.
"Uwe plaats is hier, Edward! gij moogt niet vertrekken."
"Er zijn gevaren aan verbonden," antwoordde Glenarvan, "en daaraan wil ik mij niet onttrekken.
Schrijf op, Paganel!
Mijn naam worde onder die mijner makkers gemengd, en geve de Hemel, dat hij er het eerst uitkomt!"
Men bukte voor dien wil. Glenarvan's naam werd bij dien der anderen gevoegd.
Men ging tot de trekking over, en het lot viel op Mulrady.
De moedige matroos juichte van blijdschap.
"Mylord! ik ben gereed om te vertrekken," zeide hij.
Glenarvan drukte Mulrady's hand.
Daarna keerde hij naar den wagen terug, en liet de bewaking van de legerplaats over aan den majoor en John Mangles.
Lady Helena kreeg terstond mededeeling van het besluit om een bode naar Melbourne te zenden en van de beslissing van het lot.
Zij sprak Mulrady op hartroerende wijze aan.
Hij stond bekend als dapper, schrander, sterk, tegen vermoeijenis bestand, waarlijk, het lot had op geen geschikter persoon kunnen vallen.
Het vertrek van Mulrady werd op acht ure bepaald, na de korte avondschemering.
Wilson nam op zich om voor het paard te zorgen.
Hij kwam op den inval om het verraderlijke ijzer, dat aan zijn linkerpoot zat, weg te nemen en te vervangen door het ijzer van een der in dien nacht gestorven paarden.
De roovers konden dan het spoor van Mulrady niet herkennen en hem ook niet volgen, omdat zij onbereden waren.
Terwijl Wilson daarmede bezig was, maakte Glenarvan den brief voor Tom Austin gereed maar zijn gekwetste arm hinderde hem, en hij verzocht Paganel om voor hem te schrijven.
In diep gepeins verzonken, scheen de geleerde onbewust te zijn van hetgeen om hem heen gebeurde.
Om de waarheid te zeggen dacht Paganel, bij die opeenvolging van ongelukken, alleen aan de verkeerde uitlegging van het document.
Hij verplaatste de woorden om er een nieuwen zin van te maken, en bleef gedompeld in de afgronden der uitlegging.
Hij hoorde niet eens de vraag van Glenarvan, die deze genoodzaakt was te herhalen. "Ha! heel goed! ik ben gereed!" antwoordde Paganel.
Onder het spreken kreeg Paganel werktuigelijk zijn zakboekje.
Hij scheurde er een wit blaadje uit, nam het potlood in de hand en maakte zich gereed om te schrijven.
Glenarvan begon den volgenden lastbrief op te geven:
"Bevel aan Tom Austin om onverwijld in zee te steken en de _Duncan_ te brengen...."
Paganel schreef deze laatste woorden juist op, toen zijn oog toevallig viel op het nommer der _Australian and New-Zealand Gazette_, die op den grond lag.
Alleen de laatste lettergrepen waren zigtbaar op den titel van het opgevouwen blad.
Het potlood van Paganel rustte en hij scheen Glenarvan, diens brief en diens opgave glad vergeten te zijn.
"Hoe is het, Paganel?" zeide Glenarvan.
"Ha!" riep de aardrijkskundige.
"Wat scheelt u?" vroeg de majoor.
"Niets! niets!" antwoordde Paganel.
Zachtjes herhaalde hij: "aland! aland! aland!"
Hij was opgestaan. Hij had het dagblad opgeraapt.
Hij schudde het heen en weer om de woorden terug te houden, die hem op de tong lagen.
Lady Helena, Mary, Robert, Glenarvan, zagen hem aan, zonder iets van die onverklaarbare ontroering te begrijpen.
Paganel geleek iemand, die plotseling waanzinnig wordt.
Maar die toestand van zenuwachtige overspanning duurde niet lang.
Langzamerhand kwam hij tot bedaren; de vreugde die in zijn oogen blonk, verminderde; hij ging weer zitten en zeide op bedaarden toon: "Wanneer gij wilt, mylord! ik ben tot uw bevelen."
Glenarvan begon zijn brief weer op te geven, die den volgenden inhoud had: "Bevel aan Tom Austin om onverwijld in zee te steken en de _Duncan_ te brengen op zeven en dertig graden op de oostkust van Australië...."
"Van Australië?" zeide Paganel.
"O ja! van Australië!"
Daarop voltooide hij den brief en legde hem aan Glenarvan ter teekening voor.
Door zijn versche wond gehinderd, volbragt deze zoo goed en kwaad als het ging die formaliteit.
De brief werd gesloten en verzegeld. Met van ontroering bevende hand schreef Paganel er het volgende adres op: _Aan Tom Austin,_ _eersten stuurman, aan boord van het jagt_ de Duncan, _te Melbourne_.
Daarop ging hij uit den wagen, en herhaalde met driftige gebaren de onbegrijpelijke woorden: "_Aland!
Aland!
Zealand!_"
XXI.
Vier benaauwde dagen.
De dag verliep verder zonder ongelukken.
De laatste toebereidselen voor het vertrek van Mulrady werden gemaakt.
De wakkere matroos achtte zich gelukkig, dat hij aan Zijne Edelheid dat bewijs van verknochtheid mogt geven.
Paganel had zijn koelbloedigheid en gewone manieren teruggekregen.
Zijn blik bewees wel, dat hij zich sterk met iets bezig hield, maar hij scheen besloten te hebben het voor zich te houden.
Hij had zeker gewigtige redenen voor die handelwijze; want de majoor hoorde hem telkens herhalen, als iemand, die met zichzelven oneens is: "Neen! neen!
Zij zouden mij niet gelooven!
En ook, wat zou het baten?
Het is te laat!"
Toen hij dit besluit genomen had, hield hij zich onledig met Mulrady de noodige inlichtingen te geven om Melbourne te bereiken en met de kaart voor zich gaf hij hem den weg op.
Alle "tracks," dat is de paden van de prairie, liepen op den weg van Locknow uit.
Na tot aan de kust toe steeds zuidwaarts geloopen te hebben, wendt die weg zich plotseling naar Melbourne.
Hij moest hem altijd houden en om den weg te bekorten zich niet in een weinig bekend land wagen.
Niets eenvoudiger dus dan dit Mulrady kon niet verdwalen.
Gevaren waren er niet te wachten, zoodra hij maar eenige mijlen van de legerplaats af was, waar Ben Joyce en zijn bende zeker in hinderlaag lagen.
Was hij hen eens voorbij, dan maakte Mulrady zich sterk, dat hij de roovers snel vooruit komen en zijn belangrijke zending goed uitvoeren zou.
Ten zes ure gebruikten allen gezamenlijk hun maal.
Er viel een stortregen.
De tent leverde geen genoegzame beschutting meer op, en allen hadden een schuilplaats in den wagen gezocht. Dat was bovendien een veilige schuilhoek.
De klei hield hem aan den grond geketend en hij stond er zoo vast op als een fort op zijn fundeering.
Het tuighuis bestond uit zeven karabijnen en zeven revolvers, zoodat zij een vrij langdurig beleg konden uitstaan, want er was geen gebrek aan kruid noch levensmiddelen.
Binnen zes dagen immers zou de _Duncan_ in de Twofold-baai ten anker komen.
Vier en twintig uren later zou de bemanning aan den anderen oever der Sneeuw-rivier zijn, en al was de overtogt dan nog onuitvoerbaar, dan zouden de roovers althans genoodzaakt worden voor de overmagt te wijken.
Maar daartoe was het noodig, dat Mulrady in zijn gevaarvolle onderneming slaagde.
Ten acht ure was het pikdonker.
Het oogenblik om te vertrekken was daar.
Het paard voor Mulrady werd voorgebragt.
Zijn uit overmaat van voorzigtigheid met linnen omwoelde pooten maakten geen leven op den grond.
Het dier scheen vermoeid, en toch hing aller redding af van de vastheid en kracht zijner beenen.
De majoor gaf Mulrady den raad het te ontzien, zoodra hij buiten bereik der roovers was.
Een oponthoud van een halven dag beduidde niets, als hij maar behouden aankwam.
John Mangles gaf den matroos een revolver, dien hij met de uiterste zorg had geladen. Dit is een geducht wapen in de hand van iemand, die niet beeft; want zes schoten, die in eenige seconden op elkander volgen, vegen gemakkelijk een door boosdoeners versperden weg schoon.
"Zie hier den brief, dien gij aan Tom Austin moet overhandigen," zeide Glenarvan.
"Hij mag geen uur verzuimen.
Hij moet naar de Twofold-baai vertrekken en indien hij ons daar niet vindt, indien wij de Sneeuw-rivier niet hebben kunnen oversteken, moet hij onmiddellijk naar ons toekomen.
En nu, ga, wakkere matroos! God zij met u!"
Glenarvan, lady Helena, Mary Grant, allen reikten Mulrady de hand.
Dit vertrek in een stikdonkeren en regenachtigen nacht, op een met gevaren bezaaiden weg, door onbekende woeste streken, zou zeker op een minder moedig hart, dan dat van den matroos, een diepen indruk hebben gemaakt. "Vaarwel, mylord!" zeide hij met bedaarde stem, en weldra verdween hij op een pad, dat langs den zoom van het woud liep.
Juist verdubbelde het geweld van den storm.
De hooge takken der gomboomen sloegen in de duisternis met dof geluid tegen elkander.
Men kon den val hooren van die dorre takken op den doorweekten bodem.
Meer dan één reuzenboom, wien het aan sappen ontbrak, maar die tot nog toe overeind was gebleven, viel bij deze geweldige rukwinden.
De wind huilde door het krakende hout en vereenigde zijn akelig geloei met het brullen van de Sneeuw-rivier.
De groote wolken, die hij oostwaarts voortjoeg, sleepten tot op den grond als lappen stoom.
Een akelige duisternis maakte den nacht nog afschuwelijker.
Na het vertrek van Mulrady kropen de reizigers in den wagen.
Lady Helena en Mary Grant, Glenarvan en Paganel bewoonden het voorvertrek, dat luchtdigt gesloten was. In het andere hadden Olbinett, Wilson en Robert een behoorlijk verblijf gevonden.
De majoor en John Mangles waakten buiten.
Die maatregel van voorzigtigheid was noodig; want een aanval der roovers was gemakkelijk en bij gevolg mogelijk.
De twee getrouwe wakers hielden dus de wacht en verdroegen geduldig de windvlagen, die de nacht hun in het aangezigt sloeg.
Hun blikken trachtten door de duisternis heen te boren, die zeer gunstig voor hinderlagen was; want het oor kon niets waarnemen onder de duizenderlei geluiden van den storm, het gehuil van den wind, het rammelen der takken, het vallen der boomstammen, het bruischen van het water, en al dat oproer der natuur.
Toch werd de storm soms voor een oogenblikje door stilte vervangen.
Dan zweeg de wind, als om weder adem te scheppen.
De Sneeuw-rivier alleen kermde tusschen het onbewegelijke riet en de zwarte gordijn der gomboomen.
Dan scheen de stilte voor een oogenblik nog dieper. Dan luisterden de majoor en John Mangles scherp toe.
In zulk een stil oogenblik hoorden zij een schel gefluit.
John Mangles liep hard naar den majoor. "Hebt gij het gehoord?" vroeg hij.
"Ja," antwoordde Mac Nabbs "Is het een mensch of een dier?"
"Een mensch," verzekerde John Mangles.
Nu luisterden beiden.
Het vreemde fluitje werd plotseling op nieuw vernomen, en door iets, dat op een losbranding geleek, beantwoord, maar bijna onhoorbaar, want de storm loeide weder met nieuw geweld.
Mac Nabbs en John Mangles konden elkander niet verstaan.
Daarom plaatsten zij zich onder den wind van den wagen.
Te gelijk werden de lederen gordijnen opgeligt en kwam Glenarvan bij zijn makkers.
Hij had, evenals zij, dat akelige fluiten gehoord en de losbranding, die door de echo onder het wagenkleed herhaald werd.
"In welke rigting?" vroeg hij.
"Daar!" zeide John op het donkere pad wijzende, dat Mulrady had ingeslagen.
"Op welken afstand?"
"De wind bragt het over," antwoordde John Mangles.
"Het moet minstens drie mijlen van hier zijn."
"Gaat mede!" zeide Glenarvan de karabijn over den schouder werpende.
"Wij gaan niet mede!" antwoordde de majoor.
"Het is een list om ons van den wagen weg te lokken."
"En als nu Mulrady eens onder de kogels dier ellendelingen gevallen is!" hernam Glenarvan, de hand van Mac Nabbs vattende.
"Morgen zal dat wel blijken," antwoordde de majoor koeltjes, vast besloten hebben Glenarvan te beletten een noodelooze onvoorzigtigheid te begaan.
"Gij moogt de legerplaats niet verlaten, mylord!" zeide John; "ik zal alleen gaan!"
"Gij evenmin!" hernam Mac Nabbs met nadruk.
"Wilt gij ons dan één voor één laten dooden, onze krachten verminderen, ons aan de genade dier booswichten overleveren?
Is Mulrady als hun offer gevallen, dan is dat een ongeluk, dat wij niet moeten verzwaren.
Mulrady is vertrokken, omdat het lot hem heeft aangewezen.
Was het lot op mij gevallen in plaats van op hem, dan zou ik evengoed als hij vertrokken zijn; maar ik zou geen hulp verlangd noch verwacht hebben."
De majoor had volkomen gelijk, toen hij Glenarvan en John Mangles tegenhield.
Een poging om den matroos te bereiken, in zulk een donkeren nacht de roovers, die hier of daar in het kreupelhout verscholen waren, te gemoet te gaan, was onverstandig en ook noodeloos.
Het kleine gezelschap van Glenarvan was niet talrijk genoeg om nog meer personen te kunnen opofferen.
Maar Glenarvan scheen niet naar reden te willen luisteren.
Hij omklemde krampachtig zijn karabijn.
Hij liep op en neer bij den wagen. Hij luisterde naar het geringste gedruisch.
Zijn blik poogde door die akelige duisternis heen te boren.
De gedachte martelde hem, dat een der zijnen doodelijk gewond, hulpeloos nederlag, en te vergeefs riep om hen, voor wie hij zich had opgeofferd.
Mac Nabbs wist niet of hij er in slagen zou hem tegen te houden, of Glenarvan, gehoor gevende aan de inspraak van zijn hart, zich niet bloot zou stellen aan de kogels van Ben Joyce.
"Edward!" zoo sprak hij hem aan, "bedaar!
Luister naar een vriend.
Denk aan lady Helena, aan Mary Grant, aan allen, die nog bij u zijn!
Maar bovendien, waar wilt gij heengaan?
Waar zult gij Mulrady terugvinden?
Twee mijlen van hier is hij aangevallen!
Op welken weg?
Welk pad zult gij inslaan...."
Daar liet zich, als het ware om den majoor te beantwoorden, een hulpgeschrei hooren.
"Luistert!" zeide Glenarvan.
Die kreet kwam van denzelfden kant, waar het schot was gevallen, geen kwart mijl van hen af.
Glenarvan stiet Mac Nabbs op zij en wilde het pad reeds opgaan, toen zich drie honderd schreden van den wagen deze woorden lieten hooren: "Help! help!"
Het was een klagende en wanhopende stem.
John Mangles en de majoor ijlden in die rigting voort.
Eenige oogenblikken later bemerkten zij naast het kreupelhout een menschelijke gedaante, die zich voortsleepte en jammerlijk kermde.
Het was Mulrady, gewond, stervende, misschien dood, en toen zijn makkers hem optilden, voelden zij hun handen nat worden van bloed.
De regen verdubbelde, en de wind huilde in de takken der doode boomen.
Onder dat vreeselijke weder vevoerden Glenarvan, de majoor en John Mangles het ligchaam van Mulrady.
Bij hun aankomst stonden allen op.
Paganel, Robert, Wilson en Olbinett verlieten den wagen, en lady Helena stond haar vertrek af aan den armen Mulrady.
De majoor trok het buis van den matroos uit, dat doornat was van het bloed en den regen.
Hij ontdekte de wond.
De ongelukkige had een dolksteek in de regterzijde gekregen.
Mac Nabbs verbond hem zeer goed.
Hij kon niet zeggen, of het wapen de edele deelen gekwetst had.
Een straal helder rood bloed kwam er met horten en stooten uit; de bleekheid en bewusteloosheid van den gekwetste bewezen, dat de stoot goed raak was geweest.
De majoor legde op de gapende wond, die hij eerst met zuiver water uitwiesch, een dikken prop van zwam en daarop pluksel, en bond er een zwachtel om.
Zoo gelukte het hem het bloed te stelpen.
Mulrady werd op de zijde gelegd, waar hij gewond was, met hoofd en borst in de hoogte, en lady Helena liet hem eenige mondjesvol water drinken.
Na verloop van een kwartier maakte de gekwetste, die tot nog toe stil gelegen had, een beweging.
Hij opende even de oogen en mompelde eenige onsamenhangende woorden. De majoor legde zijn oor op zijn mond en hoorde hem herhalen: "Mylord ... de brief ...
Ben Joyce."
De majoor bragt die woorden over en zag zijn makkers aan.
Wat wilde Mulrady zeggen?
Ben Joyce had den matroos aangevallen, maar waarom?
Was het niet alleen met het doel om hem op te houden en hem te verhinderen de _Duncan_ te bereiken?
Die brief....
Glenarvan doorzocht Mulrady's zakken.
De brief aan Tom Austin geadresseerd was er niet in!
De nacht werd in ongerustheid en angst doorgebragt.
Ieder oogenblik vreesde men, dat de gewonde zou sterven.
Een heete koorts had hem aangetast.
Als twee zusters van barmhartigheid verlieten lady Helena en Mary Grant hem niet.
Nooit werd een zieke beter of door meewariger handen verpleegd.
Het werd dag.
De regen had opgehouden.
Dikke wolken dreven nog laag in de lucht.
De grond was met gebroken takken bedekt.
Ook de klei was door die wolkbreuken weder doorweekt. Het werd moeijelijk om den wagen te naderen; maar hij kon niet dieper inzakken.
John Mangles, Paganel en Glenarvan gingen bij het krieken van den dag op verkenning uit rondom de legerplaats.
Zij gingen het pad op, dat nog bloedvlekken vertoonde. Zij vonden geen spoor meer van Ben Joyce of zijn bende.
Zij kwamen ter plaatse, waar de aanval geschied was.
Daar lagen twee lijken op den grond, door de kogels van Mulrady getroffen.
Het een was het lijk van den hoefsmid van Black-Point.
Zijn door den dood misvormd gelaat was ijselijk om te zien.
Glenarvan strekte zijn onderzoek niet verder uit. De voorzigtigheid verbood hem zich te verwijderen.
Hij keerde daarom naar den wagen terug, in diep nadenken verzonken over het gevaarlijke van den toestand.
"Er valt niet aan te denken een anderen bode naar Melbourne te zenden," zeide hij.
"En toch moet het, mylord!" antwoordde John Mangles, "en ik wil trachten het doel te bereiken dat mijn matroos heeft moeten opgeven."
"Neen, John!
Gij hebt niet eens een paard om u die twee honderd mijlen te dragen!"
Inderdaad, het paard van Mulrady, het eenige, dat nog over was, was niet teruggekomen.
Was het onder de kogels der moordenaars gevallen?
Was het in die woestijn verdwaald?
Hadden de roovers zich er meester van gemaakt?
"Wat er ook gebeure," hernam Glenarvan, "wij scheiden niet meer.
Laten wij acht, veertien dagen wachten, tot het water der Sneeuw-rivier zijn gewonen stand heeft herkregen.
Dan zullen wij met kleine dagreizen de Twofold-baai bereiken, en van daar langs een veiligen weg de _Duncan_ bevel zenden om aan de kust te komen."
"Er zit niets anders op," sprak Paganel.
"Geen scheiding dus meer, mijne vrienden!" vervolgde Glenarvan.
"Eén man waagt te veel, wanneer hij zich alleen in die woestijn waagt, die door bandieten onveilig gemaakt wordt.
En nu, God redde onzen armen matroos en behoede ons!"
Glenarvan had gelijk: vooreerst om iedere afzonderlijke poging te verbieden, ten andere om geduldig aan de oevers der Sneeuw-rivier te wachten, tot ze kon overgestoken worden.
Naauwelijks vijf en dertig mijlen scheidden hem van Delegete, de eerste grensstad van Nieuw-Zuid-Wales, waar hij vervoermiddelen zou vinden om de Twofold-baai te bereiken.
Van daar zou hij naar Melbourne de bevelen aan de _Duncan_ per telegraaf afzenden.
Die maatregelen waren verstandig, maar ze werden wat laat genomen.
Had Glenarvan Mulrady niet op den weg naar Lucknow gezonden, wat al ongelukken zouden dan verhoed zijn, gezwegen nog van den moord van den matroos!
Toen hij in de legerplaats terugkwam, vond hij zijn reisgenooten wat bedaarder.
Zij schenen weer hoop gevat te hebben.
"Hij betert! hij betert!" riep Robert, die lord Glenarvan te gemoet liep.
"Mulrady?"....
"Ja, Edward!" antwoordde lady Helena.
"De ziekte heeft een keer genomen. De majoor is geruster.
Onze matroos zal leven."
"Waar is Mac Nabbs?" vroeg Glenarvan.
"Bij hem.
Mulrady heeft hem willen spreken.
Gij moet ze niet storen."
De gewonde was inderdaad voor een uur uit zijne verdooving ontwaakt en de koorts was verminderd.
Maar zoodra Mulrady het geheugen en de spraak terugkreeg, had hij terstond naar lord Glenarvan, of, als die er niet was, naar den majoor gevraagd.
Toen Mac Nabbs zag, dat hij zoo zwak was, wilde hij hem het spreken verbieden.
Maar Mulrady drong er zoo sterk op aan, dat de majoor hem zijn zin moest geven.
Weldra werden de gordijnen van den wagen op zijde geschoven en verscheen de majoor.
Hij ging naar zijn vrienden aan den voet van een gomboom, waar de tent was opgeslagen.
Op zijn doorgaans zoo koel gelaat stond een levendige bekommering te lezen.
Toen zijn oog op lady Helena en het jonge meisje viel, drukte het een smartelijke droefheid uit.
Glenarvan ondervroeg hem, en zie hier kortelijk wat de majoor had vernomen. Na het verlaten van de legerplaats volgde Mulrady een der paden, die Paganel had aangeduid.
Hij haastte zich, althans zooveel als de duisternis van den nacht toeliet.
Naar zijn schatting had hij omtrent een paar mijlen afgelegd, toen zich verscheidene mannen,--vijf geloofde hij,--voor den kop van zijn paard wierpen.
Het dier steigerde, Mulrady greep zijn revolver en gaf vuur.
Hij meende, dat twee der aanvallers nedervielen.
Bij het licht van het schot herkende bij Ben Joyce.
Maar dat was alles.
Hij had geen tijd om zijn wapen geheel af te vuren.
Hij kreeg een duchtigen stoot in de regterzijde en viel van het paard.
Toch was hij nog niet geheel buiten kennis.
De moordenaars dachten, dat hij dood was.
Hij voelde, dat men hem doorzocht.
Daarop hoorde hij een der roovers zeggen: "Ik heb den brief."
--"Geef op," antwoordde Ben Joyce, "nu is de _Duncan_ ons!"
Bij dit gedeelte van het verhaal van Mac Nabbs kon Glenarvan een gil niet weerhouden.
Mac Nabbs ging voort. "Vangt nu het paard op," zeide Ben Joyce.
"Binnen twee dagen ben ik aan boord van de _Duncan_, binnen zes in de Twofold-baai.
Daar is de verzamelplaats.
Het gezelschap van den lord zit dan nog vast in de moerassen der Sneeuw-rivier.
Gaat bij de brug van Kemple-pier over de rivier, begeeft u naar de kust en wacht mij daar.
Ik zal wel gelegenheid vinden u aan boord te brengen.
Zoodra wij maar in zee zijn, zullen wij met een schip als de _Duncan_ de heeren van den Indischen oceaan zijn."--"Hoera voor Ben Joyce!" riepen de roovers.
Het paard van Mulrady werd voorgebragt, en Ben Joyce verdween in galop op den weg naar Lucklow, terwijl de bende zuidoostelijk naar de Sneeuw-rivier trok.
Hoewel zwaar gekwetst, had Mulrady toch nog kracht genoeg om zich tot drie honderd schreden van de legerplaats af voort te slepen, waar wij hem bijna dood hebben opgenomen.
"Zoo luidt het verhaal van Mulrady", zeide Mac Nabbs.
"Nu begrijpt gij, waarom de moedige matroos er zoo op gesteld was om te spreken."
Deze mededeeling deed Glenarvan en de zijnen ontstellen.
"Zeeroovers! zeeroovers!" riep Glenarvan.
"Mijn matrozen vermoord!
Mijn _Duncan_ in de handen dier bandieten!"
"Ja! want Ben Joyce zal het vaartuig overrompelen antwoordde de majoor, "en dan...."
"Welnu! wij moeten vroeger aan de kust zijn dan die ellendelingen!" zeide Paganel.
"Maar hoe komen wij over de Sneeuw-rivier?" vroeg Wilson.
"Evenals zij," antwoordde Glenarvan.
"Zij gaan te Kemple-pier over de brug, wij ook."
"Maar wat zal er van Mulrady worden?" vroeg lady Helena.
"Dien zullen wij dragen! wij zullen elkander aflossen!
Ik kan toch mijne geheele bemanning niet weerloos overlaten aan den troep van dien Ben Joyce!"
Het denkbeeld om over de brug van Kemple-pier over de Sneeuw-rivier te gaan was uitvoerbaar, maar gewaagd.
De roovers konden zich op dat punt vestigen en het verdedigen.
Zij waren ten minste dertig tegen zeven!
Maar er zijn oogenblikken, waarin men niet telt, waarin men vooruit moet, of men wil of niet.
"Mylord!" zeide nu John Mangles, "voor wij onze laatste kans wagen, voor wij naar die brug gaan, is het voorzigtig ze te gaan verkennen.
Dat neem ik op mij."
"Ik ga mee, John!" zeide Paganel.
Toen dit voorstel aangenomen was, maakten John Mangles en Paganel zich gereed om terstond heen te gaan.
Zij moesten de Sneeuw-rivier afgaan, haar oevers volgen tot de plaats toe, waar zij de door Ben Joyce opgegeven brug bereikten, en zich vooral onttrekken aan het oog der roovers, die de oevers zeker bezet hielden.
Van levensmiddelen voorzien en goed gewapend vertrokken de beide moedige reisgenooten, en verdwenen weldra tusschen het hooge oeverriet.
Dien geheelen dag bleef men op hen wachten. 's Avonds waren zij nog niet terug.
Allen verkeerden in grooten angst.
Tegen elf ure kondigde Wilson eindelijk hun terugkomst aan.
Paganel en John Mangles waren doodmoede van dien marsch van tien mijlen.
"Die brug!
Bestaat die brug?" vroeg Glenarvan, die hen te gemoet liep.
"Ja! een brug van slingerplanten," zeide John Mangles.
"De roovers zijn er inderdaad overgegaan.
Maar...."
"Maar...." herhaalde Glenarvan, die een voorgevoel had van een nieuw ongeluk.
"Zij hebben ze na hun overtogt verbrand," antwoordde Paganel.
XXII.
Eden.
Het was nu geen tijd om te jammeren, maar om te handelen.
Nu de brug van Kemple-pier vernield was, moest men tot elken prijs de Sneeuw-rivier over en voor den troep van Ben Joyce op de oevers der Twofold-baai komen.
De tijd werd dan ook niet met nutteloose praatjes verspild, en reeds den volgenden dag, den 16den Januarij, gingen John Mangles en Glenarvan de rivier onderzoeken, om den overtogt te bewerkstelligen.
Het onstuimige en door den regen gezwollen water daalde niet. Het kookte met onbeschrijfelijke woede.
Het te trotseeren was zoo goed als den dood in den mond loopen.
Met over elkander geslagen armen en gebukten hoofde bleef Glenarvan roerloos staan.
"Wil ik beproeven den anderen oever zwemmende te bereiken?" zeide John Mangles.
"Neen, John! wij zullen wachten!" antwoordde Glenarvan, terwijl hij met de hand den wakkeren borst tegenhield.
En te zamen keerden zij naar de legerplaats terug.
De dag werd in groote bezorgdheid gesleten.
Tienmaal keerde Glenarvan naar de Sneeuw-rivier terug.
Hij poogde een stout middel te bedenken om haar over te steken.
Maar te vergeefs.
Al had een lavastroom tusschen haar oevers gevloeid, dan kon zij niet onoverkomelijker geweest zijn.
In die verloren uren omringde lady Helena, door den majoor met raad bijgestaan, Mulrady met de teederste zorgen.
De matroos gevoelde, dat hij herstelde.
Mac Nabbs durfde verzekeren, dat geen enkel edel deel gewond was.
Het bloedverlies was genoegzaam om de zwakheid van den zieke te verklaren.
Als zijn wond gesloten, het bloeden gestelpt was, zouden tijd en rust zijn volkomen genezing wel aanbrengen.
Lady Helena had verlangd, dat hij het voorvertrek van den wagen zou betrekken.
Mulrady was verlegen over zooveel goedheid.
Het meest bekommerde het hem, dat zijn toestand Glenarvan mogt ophouden, en men moest hem beloven, dat men hem onder bewaking van Wilson in de legerplaats zou achterlaten, wanneer de overtogt over de Sneeuw-rivier mogelijk werd.
Ongelukkig was die overtogt evenmin dien dag uitvoerbaar als den volgenden, den 17den Januari.
Glenarvan was radeloos, nu hij zich zoo zag ophouden.
Lady Helena en de majoor deden te vergeefs hun best om hem ter neder te zetten en tot geduld te vermanen.
Geduld oefenen, wanneer Ben Joyce misschien op hetzelfde oogenblik aan boord van het jagt kwam; wanneer de _Duncan_ de touwen losgooide en hard stoomde om die noodlottige kust te bereiken, en wanneer ieder oogenblik ze er digter bijbragt?
John Mangles stond evenveel angst uit als Glenarvan.
Met geweld iederen hinderpaal uit den weg willende ruimen, bouwde hij op australische manier een bootje van groote repen gomboomenschors. Die stukken, welke zeer ligt waren, werden met houten hoepels verbonden en vormden een zeer broos vaartuigje.
De kapitein en de matroos beproefden den 18den dat ranke bootje.
Alles, wat bekwaamheid, kracht, behendigheid en moed vermogten, wendden zij aan.
Maar naauwelijks waren zij op den stroom, of zij sloegen om, en weinig scheelde het of die vermetele proef kostte hun het leven.
Het bootje werd in een draaikolk medegesleept en verdween.
John Mangles en Wilson waren nog geen tien vademen ver op die rivier gekomen, die door den regen en het smelten der sneeuw gezwollen, wel een mijl breed was.
De 19de en 20ste Januarij verliepen in dien toestand.
De majoor en Glenarvan gingen vijf mijlen stroomopwaarts, zonder een doorwaadbare plaats te vinden.
Overal was het water even onstuimig, de stroom even snel.
De geheele zuidelijke helling der australische Alpen goot al haar water in die eene bedding.
Men moest de hoop opgeven om de _Duncan_ te redden.
Vijf dagen waren sedert het vertrek van Ben Joyce verloopen.
Het jagt moest thans aan de kust en in de handen der roovers zijn!
Het was echter onmogelijk, dat die stand van zaken lang kon aanhouden.
Het tijdelijke wassen des waters wordt spoedig uitgeput en wel in dezelfde reden als het geweld, waarmede het plaats heeft.
Paganel bespeurde dan ook in den morgen van den 21sten, dat de hoogte der rivier boven den gewonen waterstand begon af te nemen.
Hij deelde Glenarvan de uitkomst zijner waarnemingen mede.
"Wat baat dat nu?" antwoordde Glenarvan; "het is toch te laat!"
"Dat is geen reden om ons verblijf in de legerplaats te verlengen."
"Ja," antwoordde John Mangles.
"Morgen is de overtogt misschien uitvoerbaar."
"En zal dat mijn ongelukkige matrozen redden?" riep Glenarvan.
"Uwe Edelheid! luister!" hernam John Mangles.
"Ik ken Tom Austin.
Hij heeft uw bevelen moeten uitvoeren en vertrekken, zoodra zijn vertrek mogelijk was.
Maar wie zegt ons, dat de _Duncan_ gereed, haar averij hersteld was, toen Ben Joyce te Melbourne kwam?
En als het jagt eens niet in zee heeft kunnen steken, als het één, twee dagen oponthoud heeft gehad!"
"Gij hebt gelijk, John!" antwoordde Glenarvan, "Wij moeten de Twofold-baai bereiken.
Wij zijn maar vijf en dertig mijlen van Delegete af!"
"Ja," zeide Paganel, "en in die stad zullen wij snelle middelen van vervoer vinden.
Wie weet, of wij niet tijdig genoeg zullen komen om een ongeluk te verhoeden?"
"Laten wij vertrekken!" riep Glenarvan.
Dadelijk gingen John Mangles en Wilson aan het werk om een fiksch vaartuig te maken.
De ondervinding had geleerd, dat geen stukken schors bestand waren tegen de hevigheid van den stroom.
John velde nu stammen van gomboomen, waarvan hij een ruw, maar stevig vlot maakte.
Dat werk nam veel tijd weg, en de dag verliep, voor het voltooid was.
Het kwam eerst den volgenden dag gereed.
Nu was het water der Sneeuw-rivier merkelijk gezakt.
De stortvloed werd een rivier, maar de strooming bleef nog altijd zeer sterk.
Echter hoopte John, wanneer hij zich in de schuinte met den stroom liet afdrijven, den tegenovergestelden oever te bereiken.
Om half een belastte ieder zich met zooveel levensmiddelen als hij kon voor een tweedaagschen togt.
Het overschot werd met den wagen en de tent achtergelaten.
Mulrady was wel genoeg om vervoerd te worden; zijn herstel vorderde snel.
Ten een ure nam elk plaats op het vlot, dat nog aan den oever vastlag.
John Mangles had aan stuurboord een soort van riem aangebragt en aan Wilson toevertrouwd, om het vaartuig tegen den stroom te steunen en het sterk afdrijven te verminderen. Hij zelf zou achterop staande sturen met een lompen wrikriem.
Lady Helena en Mary Grant zaten midden op het vlot bij Mulrady. Glenarvan, de majoor, Paganel en Robert omringden hen, gereed om hun bijstand te verleenen.
"Is alles klaar, Wilson?" vroeg John Mangles den matroos. "Ja, kapitein!" antwoordde Wilson, terwijl hij met forsche hand den riem greep.
"Geef acht, en houd ons tegen den stroom." John Mangles maakte het vlot los en stiet het op de golven der Sneeuw-rivier.
Alles ging een vijftien vademen ver goed.
Wilson verhinderde het afdrijven.
Maar weldra kwam het vlot bij een draaikolk; het draaide rond, zonder dat de riem of de wrikriem het in een regte lijn konden houden.
Ondanks alle inspanning, hadden Wilson en John Mangles weldra van plaats verwisseld, waardoor de werking der riemen werd opgeheven.
Men moest zich onderwerpen. Er bestond geen middel om die draaijende beweging van het vlot tegen te gaan.
Het draaide met duizelingwekkende snelheid en dreef uit den koers.
John Mangles stond met een bleek gelaat en op elkander geklemde tanden naar het kokende water te zien.
Intusschen kwam het vlot in het midden van de Sneeuw-rivier. Het was nu door den stroom een halve mijl van het punt van afvaart medegesleept.
Daar had de stroom een buitengewone kracht, en daar hij de kolken brak, gaf hij aan het vaartuig wat vastheid.
John en Wilson grepen weder hun riemen, en het gelukte hun het vlot in een schuine rigting voort te stuwen.
Daardoor kwamen zij nabij den linker-oever.
Zij waren er nog maar vijftig vademen van af, toen de riem van Wilson brak.
Het vlot, niet langer gesteund, werd medegesleept.
John wilde het tegenhouden, op het gevaar af van zijn wrikriem te breken.
Met bebloede handen hielp Wilson hem.
Eindelijk zagen zij hun pogingen met den gewenschten uitslag bekroond. Na een overtogt, die meer dan een half uur geduurd had, stiet het vlot tegen den loodregten oever.
De schok was hevig; de stammen weken, de touwen braken, het water drong bruischend binnen.
De reizigers hadden maar even den tijd om zich vast te klemmen aan de struiken, die over het water hingen.
Zij haalden Mulrady en de twee vrouwen, die half doornat waren, naar zich toe.
Kortom, allen werden gered; maar het grootste gedeelte der medegenomen levensmiddelen en de wapenen, uitgenomen de karabijn van den majoor, dreven weg met het wrak van het vlot.
De overtogt was volbragt. Het kleine gezelschap stond bijna van alles beroofd, vijf en dertig mijlen van Delegete af, in het hart dier onbekende woestijnen op de grens van Victoria.
Daar houden zich geen kolonisten noch squatters op, de streek is onbewoond, alleen zwerven er woeste woudloopers en roovers.
Men besloot zonder verwijl te vertrekken.
Mulrady zag wel, dat hij tot last zou zijn; hij verzocht, of hij blijven mogt, zelfs alleen, om hulp uit Delegete af te wachten.
Glenarvan weigerde.
Hij kon Delegete eerst in drie, de kust eerst in vijf dagen bereiken, dat wil zeggen den 26sten Januarij.
En den 16den had de _Duncan_ Melbourne verlaten.
Wat verscheelde hem nu nog een vertraging van eenige uren?
"Neen, mijn vriend!" zeide hij, "ik wil niemand achterlaten.
Wij zullen een draagbaar maken en u ieder op zijn beurt dragen."
De draagbaar werd vervaardigd van gomboomentakken en met twijgen bedekt, en of hij wilde of niet, Mulrady moest er plaats innemen.
Glenarvan wilde de eerste zijn om den matroos te dragen. Hij nam de draagbaar aan het eene einde, Wilson aan het andere, en men ging op weg.
Welk een droevig schouwspel, en wat liep die reis, welke zoo goed begonnen was, slecht af!
Men zocht niet langer Harry Grant.
Dit vastland, waar hij niet was, waar hij nooit geweest was, dreigde noodlottig te worden voor degenen, die zijn spoor zochten.
En wanneer zijn stoute landgenooten de australische kust bereikten, zouden zij er niet eens de _Duncan_ vinden om hen naar het vaderland terug te brengen!
De eerste dag werd zwijgend en verdrietig doorgebragt.
Om de tien minuten loste men elkander af bij het dragen der baar.
Alle makkers van den matroos stonden zonder klagen die vermoeijenis uit, die nog toenam door de hevige warmte.
Na slechts vijf mijlen te hebben afgelegd, legerde men zich 's avonds bij een boschje gomboomen.
Het overschot der levensmiddelen, die nog uit de schipbreuk waren gered, diende tot avondeten.
Maar verder kon men alleen rekenen op de karabijn van den majoor.
De nacht was slecht, de regen kwam er bij, het scheen, alsof het maar geen dag wilde worden.
Men ging weer op weg.
De majoor had geen gelegenheid om één enkel schot te doen.
Deze noodlottige streek was nog erger dan de woestijn, want zelfs de dieren bezochten ze niet eens.
Gelukkig ontdekte Robert een trapganzen nest, en in dat nest een dozijn groote eijeren, die Olbinett onder de heete asch braadde.
Dit maakte met eenige postelein, die in een hollen weg groeide, den 22sten het geheele ontbijt uit.
De weg werd nu bijzonder moeijelijk en pijnlijk.
De zandvlakten waren digt begroeid met "spinifex," een doornstruik, die te Melbourne "stekelvarken" genoemd wordt.
De kleeren scheurden er van, de beenen werden er tot bloedens toe door gewond.
De moedige vrouwen klaagden echter niet; zij stapten wakker voort, ten voorbeeld voor de anderen, en moedigden hen aan door een woord of een blik.
's Avonds hield men stil aan den voet van den berg Bulla-Bulla, aan de oevers van het stroompje Jungalla.
Het avondeten zou schraal geweest zijn, had Mac Nabbs niet eindelijk een groote rat geschoten, de "Mus conditor," die den naam heeft een uitstekend voedsel te zijn.
Olbinett braadde ze, en ze zou haar naam nog beter verdiend hebben, wanneer ze zoo groot was geweest als een schaap.
Men moest het er echter mede doen Ze werd tot op de beenderen toe afgekloven.
Wel vermoeid, maar nog altijd vol moed, gingen de reizigers den 23sten weder op marsch.
Nadat zij om den voet der bergs gegaan waren, kwamen zij door groote weilanden, waarvan het gras uit walvischbaarden scheen te bestaan.
Het was een bosch van lansen, een verwarde hoop scherpe bajonnetten, waarin men zich met de bijl of het vuur een weg moest banen.
Dien morgen was er aan geen ontbijt te denken.
Niets kan de dorheid dier met kwartsbrokken bezaaide streek overtreffen.
Niet alleen de honger, maar ook de dorst deed zich sterk gevoelen.
Een brandend heete lucht maakte die marteling nog ondragelijker.
Glenarvan en de zijnen legden geen halve mijl in het uur af.
Mogt dat gebrek aan spijs en drank tot den avond duren, dan zouden zij op dien weg neder vallen om niet meer op te staan.
Maar wanneer den mensch alles begeeft, wanneer hij zich hulpeloos en verlaten ziet, wanneer hij niet anders denkt of zijn laatste uur heeft geslagen, dan openbaart zich de tusschenkomst der Voorzienigheid.
Het water schonk Zij in "cephalotes" een soort van bekers met een verkwikkend vocht gevuld, die aan de takken van koraalvormige struiken hingen.
Allen leschten hun dorst er mede en voelden, dat weer nieuwe levenskrachten in hen werden opgewekt.
Het voedsel was het gewone der inlanders, wanneer er gebrek is aan wild: insecten en slangen.
Paganel ontdekte in de uitgedroogde bedding van een stroompje een plant, wier uitmuntende eigenschappen hem dikwijls beschreven waren door een der leden van de Maatschappij voor aardrijkskunde.
Het was de "nardou," een bedekt bloeijend gewas van de familie der waterlinzen, hetzelfde, waarmede Burke en King hun leven rekten in de woestijnen van het binnenland.
Onder zijn op klaver gelijkende bladeren ontsproten verdroogde kiemkorrels. Die korrels, zoo groot als een lins, werden tusschen twee steenen gekneusd, en gaven een soort van meel.
Er werd grof brood van gebakken, dat den honger eenigzins stilde.
Die plant was overvloedig te vinden. Olbinett kon dus te dezer plaatse een groote hoeveelheid verzamelen, en zoo waren zij voor verscheidene dagen van voedsel voorzien.
Den volgenden dag, den 24sten, legde Mulrady een gedeelte van den weg te voet af.
Zijn wond was geheel digt.
De stad Delegete was nog maar tien mijlen ver, en dien avond legerden zij zich op 149° lengte op de grens van Nieuw-Zuid-Wales.
Een fijne en doordringende regen viel sedert eenige uren.
Zij hadden in de open lucht moeten blijven, wanneer John Mangles niet bij toeval een verlaten en vervallen hut van houtzagers had ontdekt.
Men moest zich vergenoegen met dat ellendige krot van takken en riet.
Wilson wilde vuur aanleggen om het nardon-brood te bakken en ging het doode hout oprapen, dat op den grond lag.
Maar hij kon het niet aankrijgen. De groote hoeveelheid aluinachtige stof, die het bevatte, belette de ontvlamming.
Het was het onbrandbare hout, dat Paganel had opgenoemd onder de zonderlinge voortbrengselen van Australië.
Men moest het dus zonder vuur en brood doen, en in de vochtige kleeren slapen, terwijl de spotvogels, in de hooge takken verborgen, die ongelukkige reizigers schenen uit te jouwen.
Glenarvan's lijden liep inmiddels ten einde.
Wel was het tijd.
De beide jeugdige vrouwen spanden zich geweldig in, maar haar krachten verminderden van uur tot uur.
Zij sleepten zich voort, loopen konden zij niet meer.
Met het krieken van den volgenden dag vertrok men.
Ten elf ure waren ze te Delegete, in het graafschap Wellesley, vijftig mijlen van de Twofold-baai.
Daar werd spoedig rijtuig genomen.
Toen hij zoo digt bij de kust was, herleefde de hoop in het hart van Glenarvan.
Als de _Duncan_ maar een beetje oponthoud had gehad, zou hij ze misschien nog vóór zijn!
In vieretwintig uren kon hij aan de baai zijn!
Na een versterkend maal gebruikt te hebben, vertrokken alle reizigers ten twaalf ure in een postkoets zoo hard vijf sterke paarden maar loopen konden.
De postiljons, aangezet door de belofte van een vorstelijk drinkgeld, joegen het snelle rijtuig over een goed onderhouden weg voort.
Zij verloren geen twee minuten op de pleisterplaatsen, die tien mijlen van elkander verwijderd waren.
Het scheen, dat Glenarvan hun het vuur had in geblazen, dat hem verteerde.
Dien ganschen dag en nacht reed men zoo door met een snelheid van zes mijlen in het uur.
Toen de zon den volgenden dag opging, kondigde een dof geruisch de nabijheid van den Indischen oceaan aan.
Men moest de baai omrijden om op den zevenendertigsten breedtegraad den oever te bereiken, juist ter plaatse waar Tom Austin de komst der reizigers moest afwachten.
Toen de zee zigtbaar werd, rigtten allen hunne blikken verlangend daarheen.
Stoomde de _Duncan_ daar soms door een wonder der Voorzienigheid op en neer, even als een maand vroeger bij kaap Corrientes op de argentijnsche kust?
Niets was er te zien.
De lucht en het water liepen aan den gezigteinder ineen.
Geen enkel zeil verlevendigde de ontzettende watervlakte.
Nog ééne hoop bleef er over.
Misschien had Tom Austin gemeend het anker in de Twofold-baai te moeten werpen; want de zee stond hol en geen schip kon veilig wezen bij zulk een nabijheid van het strand.
"Naar Eden!" riep lord Glenarvan.
Dadelijk sloeg de postwagen regts den cirkelvormigen weg in, die langs de oevers der baai liep, en rigtte zich naar het vijf mijlen verder gelegen stadje Eden.
De postiljons hielden stil niet ver van het vaste licht, dat den ingang der haven aanduidt.
Eenige schepen lagen op de reede voor anker, maar geen een had de vlag van Malcolm geheschen.
Glenarvan, John Mangles en Paganel stapten uit het rijtuig, liepen naar het tolkantoor, ondervroegen de beambten en zagen de lijst van de in de laatste dagen aangekomen schepen in.
In den loop eener week was geen enkel vaartuig de baai binnengeloopen.
"Zou hij niet vertrokken zijn?" riep Glenarvan, die door een in het menschelijke hart dikwijls voorkomende omkeering niet meer wilde wanhopen.
"Misschien zijn wij hem voor geweest!"
John Mangles schudde het hoofd.
Hij kende Tom Austin.
Zijn eerste stuurman zou de uitvoering van een bevel geen tien dagen uitstellen.
"Ik wil weten, hoe de zaken staan," zeide Glenarvan. "Zekerheid is beter dan twijfel!"
Een kwartier later werd een telegram gezonden aan den overman der scheeps-agenten te Melbourne.
Daarna lieten de reizigers zich brengen naar het _Victoria_-hotel.
Ten twee ure kreeg lord Glenarvan een telegram van dezen inhoud:
Aan lord Glenarvan, Eden, Twofold-baai.
"De _Duncan_ den 18den dezer vertrokken. Bestemming onbekend."
I. Andrew.
S.A.
Het berigt ontviel Glenarvan's handen.
Geen twijfel meer!
Het eerlijke schotsche jagt was in handen van Ben Joyce een kaperschip geworden!
Zoo eindigde die reis door Australië, die zich in den beginne zoo gunstig liet aanzien.
Het spoor van kapitein Grant en de schipbreukelingen scheen onherroepelijk verloren, en die tegenspoed kostte eener geheele bemanning het leven.
Glenarvan bezweek in dien strijd, en die moedige zoeker, dien de zaamverbonden elementen in de Pampa's niet hadden kunnen stuiten, was door de verdorvenheid der menschen op het vastland van Australië overwonnen.
DERDE DEEL. DE STILLE OCEAAN.
I. De Macquarie.
Zoo ooit, dan moesten thans, nu alles hun te gelijk ontviel, de zoekers naar kapitein Grant wel wanhopen hem weder te zien.
In welk deel der wereld moesten zij nu hun togt weder beginnen?
Hoe konden zij nieuwe landen onderzoeken?
De _Duncan_bestond niet meer; zelfs was het hun onmogelijk om onmiddellijk naar hun vaderland terug te keeren.
De onderneming dier edelmoedige Schotten was dus mislukt!
Niet geslaagd!
Treurig woord, dat geen weerklank vindt in een moedig hart, en toch dwongen de slagen van het noodlot Glenarvan tot de erkentenis, dat hij onmagtig was zijn werk van zelfopoffering voort te zetten.
In dien stand van zaken had Mary Grant den moed om den naam haars vaders niet meer uit te spreken.
Zij bedwong haar angst door de gedachte aan de ongelukkige matrozen, die omgebragt waren.
De dochter ging op in de vriendin, en zij troostte Glenarvan, die haar zoo menigmaal had getroost!
Zij was de eerste, die er van sprak, om naar Schotland terug te keeren.
Toen hij haar moed, haar onderwerping zag, bewonderde John Mangles haar.
Hij wilde nog iets ten voordeele van den kapitein zeggen; maar Mary legde hem door een blik het stilzwijgen op, en later zeide zij tot hem: "Neen, mijnheer John! wij moeten denken aan degenen, die zich opgeofferd hebben.
Lord Glenarvan moet naar Europa terugkeeren!"
"Gij hebt gelijk, miss Mary!" antwoordde John Mangles, "het moet.
Ook moeten de engelsche autoriteiten onderrigt worden van het lot der _Duncan_.
Maar geef alle hoop nog niet op.
Liever dan de aangevangen nasporingen op te geven, zou ik ze alleen voortzetten!
Ik zal kapitein Grant terugvinden of bij de volvoering dier taak omkomen!"
Het was eene ernstige verbindtenis, die John Mangles op zich nam.
Mary nam ze aan, en legde haar hand in die van den jongen kapitein, als om dit verdrag te bekrachtigen.
Van de zijde van John Mangles was het een toewijding van zijn geheele leven, van de zijde van Mary een onwankelbare erkentelijkheid.
Dien dag werd er stellig tot het vertrek besloten.
Men had plan om Melbourne ten spoedigste te bereiken. 's Anderen daags ging John onderzoeken, of er scheepsgelegenheid was. Hij rekende er op, dat er een belangrijk verkeer tusschen Eden en de hoofdstad van Victoria werd onderhouden.
Zijn verwachting werd teleurgesteld.
Er lagen maar weinig schepen.
De geheele koopvaardijvloot van het stadje bestond uit drie of vier schepen, die in de Twofoldbaai ten anker lagen. Geen enkel was met bestemming naar Melbourne, Sidney of Pointe-de-Galle.
En alleen in deze havens van Australië kon Glenarvan schepen vinden in lading naar Engeland.
Want de _Stoombootmaatschappij voor het Schier-eiland en het Oosten_ heeft een geregelde stoomvaart tusschen deze punten en het moederland.
Wat nu te doen?
Een schip afwachten?
Dat kon lang duren; want de Twofold-baai wordt weinig bezocht.
Wel varen er vele schepen voorbij; maar zelden doen ze de baai aan.
Na lang wikken en wegen kwam Glenarvan bijna tot het besluit om langs de kust naar Sidney te gaan, toen Paganel met een voorstel voor den dag kwam, dat niemand had verwacht.
De aardrijkskundige had ook de Twofoldbaai eens bezocht.
Hij wist, dat er geen reisgelegenheid bestond naar Sidney en Melbourne.
Maar een van de drie schepen, welke op de reede lagen, moest naar Auckland, de hoofdstad van Ika-Na-Maoeï, het noordelijke eiland van Nieuw-Zeeland.
Nu stelde Paganel voor het bedoelde schip af te huren en naar Auckland te gaan, vanwaar men gemakkelijk met de booten der maatschappij naar Europa kon terugkeeren.
Dit voorstel werd in ernstige overweging genomen.
Paganel wachtte zich thans wel al die bewijzen aan te voeren, waarmede hij anders zoo mild was.
Hij vergenoegde zich met de opgave van het feit en voegde er bij, dat de overtogt maar vijf of zes dagen zou duren.
De afstand, die Australië van Nieuw-Zeeland scheidt, bedraagt werkelijk niet meer dan een duizend mijlen
Door een zonderlingen zamenloop van omstandigheden lag Auckland juist op dien zeven en dertigsten breedtegraad, dien de zoekers van Araucanië af hardnekkig volgden.
De aardrijkskundige had dus, zonder dat men hem van partijdigheid kon beschuldigen, gerust zijn voordeel kunnen doen met deze waarheid om er een bewijs ter gunste van zijn voorstel aan te ontleenen.
Zoo kreeg men immers ongezocht aanleiding om de steile kusten van Nieuw Zeeland te bezoeken.
Evenwel maakte Paganel van dat voordeel geen gebruik.
Na de dubbele teleurstelling wilde hij zich ongetwijfeld niet wagen aan een derde uitlegging van het document.
Maar wat zou hij er ook uit kunnen afleiden?
Er stond immers uitdrukkelijk, dat een "vastland" tot schuilplaats had gestrekt aan kapitein Grant, en niet een eiland.
Nu was Nieuw-Zeeland maar een eiland.
Dat scheen beslissend.
Hoe het ook zij, om deze of om een andere reden verbond Paganel met dit voorstel om naar Auckland te gaan volstrekt niet de gedachte om een nieuwen onderzoekingstogt op touw te zetten.
Hij wees er alleen op, dat er een geregelde gemeenschap bestond tusschen dit punt en Groot-Brittanje, en dat men gemakkelijk daarvan gebruik kon maken.
John Mangles ondersteunde het voorstel van Paganel.
Hij raadde tot de aanneming, omdat men toch de twijfelachtige komst van een vaartuig in de Twofoldbaai niet kon afwachten.
Maar alvorens daartoe over te gaan achtte hij het geraden om het door den aardrijkskundige bedoelde schip eens in oogenschouw te nemen.
Glenarvan, de majoor, Paganel, Robert en hij namen dus een sloep, en na eenige riemslagen legden zij bij het schip aan, dat twee kabelslengten van de kaai ten anker lag.
Het was een brik van twee honderd vijftig ton, de _Macquarie_ geheeten.
Zij diende tot de kustvaart tusschen de verschillende havens van Australië en van Nieuw-Zeeland.
De kapitein, of beter gezegd de "schipper" ontving zijn bezoekers tamelijk lomp.
Zij zagen wel, dat zij te doen hadden met iemand zonder opvoeding, wiens manieren volstrekt niet verschilden van die der vijf matrozen, waaruit de bemanning bestond.
Een dik rood gezigt, grove handen, een platte neus, één oog en vuile lippen van het rooken, gevoegd bij zijn onbeschofte houding maakten van Will Halley een terugstootend wezen.
Maar men had geen keus, en voor een reisje van weinige dagen moest men zoo naauw niet kijken.
"Wat wilt gij?" vroeg Halley aan die onbekenden, die op het dek van zijn schip kwamen.
"De kapitein?" vroeg John Mangles.
"Ben ik," antwoordde Halley.
"En?"
"Ligt de _Macquarie_ in lading naar Auckland?"
"Ja.
En?"
"Wat heeft ze in?"
"Alles wat verkocht wordt en alles wat gekocht wordt.
En?"
"Wanneer vertrekt ze?"
"Morgen, tegen den middag.
En?"
"Kan ze passagiers meenemen?"
"Dat hangt er van af wie het zijn en of ze zich met den scheepskost willen vergenoegen."
"Zij zouden hun voorraad meebrengen."
"En?"
"En?"
"Ja. Hoeveel zijn er?"
"Negen, waaronder twee dames."
"Ik heb geen hutten."
"Zij zullen zich met het vooronder behelpen, dat hun moet afgestaan worden."
"En?"
"Neemt gij het aan?" vroeg John Mangles, die volstrekt niet verlegen werd gemaakt door de manieren van den kapitein.
"Moet zien," antwoordde de schipper van de _Macquarie_.
Will Halley liep wat rond, stampte met zijn zware laarzen met groote spijkers op het dek, en kwam toen plotseling op John Mangles af.
"Wat betaalt men?" vroeg hij.
"Wat vraagt men?" antwoordde John.
"Vijftig pond."
Glenarvan gaf een toestemmend teeken.
"Goed! vijftig pond," antwoordde John Mangles.
"Maar enkel de overtogt," voegde Will Halley erbij.
"Enkel de overtogt."
"Buiten den kost."
"Daarbuiten."
"Toegestemd.
En?" zeide Will de hand ophoudende. "Wat blieft?"
"Het handgeld?" "Hier is de helft van de vracht, vijf en twintig pond," zeide John Mangles, aan den schipper het geld uitbetalende, die het zonder dankje te zeggen in den zak stak.
"Morgen aan boord," zeide hij.
"Voor twaalven.
Of ge er zijt of niet, ik ligt het anker."
"Wij zullen er zijn."
Toen dit afgehandeld was, gingen Glenarvan, de majoor, Robert, Paganel en John Mangles van boord, zonder dat Will Halley ook maar met den vinger den zuidwester had aangeraakt, die op zijn roode pruik vastgelijmd zat.
"Wat een lompe vlegel!" zeide John.
"Die staat mij juist goed aan," antwoordde Paganel.
"Hij is een echte zeewolf."
"Een echte beer!" verbeterde de majoor.
"En ik houd het er voor," voegde John Mangles er bij, "dat die beer in der tijd wel handel gedreven heeft in menschenvleesch."
"Wat raakt ons dat!" antwoordde Glenarvan, "nu hij de _Macquarie_ kommandeert en de _Macquarie_ naar Nieuw-Zeeland gaat.
Tusschen de Twofoldbaai en Auckland zullen we hem weinig zien, na Auckland zullen we hem in het geheel niet meer zien."
Lady Helena en Mary Grant vernamen met genoegen, dat het vertrek op den volgenden dag was bepaald.
Glenarvan bragt haar onder het oog, dat de _Macquarie_ niet zoo gemakkelijk was ingerigt als de _Duncan_.
Maar na zooveel leed uitgestaan te hebben, waren zij er de vrouwen niet naar, om zich door zoo'n kleinigheid te laten afschrikken.
Olbinett kreeg last om voor levensmiddelen te zorgen.
Sedert het verlies van de _Duncan_ had de arme man heete tranen geschreid over zijn ongelukkige vrouw, die aan boord gebleven en natuurlijk evenals de geheele bemanning het offer was geworden van de wreedheid der roovers.
Niettemin volbragt hij met zijn gewonen ijver zijn werkzaamheden als hofmeester, en "de schafting" bestond uit kostelijke spijzen, die nooit op de schaftlijst van de brik voorkwamen.
In weinige uren waren de aankoopen afgeloopen.
Intusschen maakte de majoor bij een wisselaar de wissels te gelde, die Glenarvan had op de _Union-bank_ te Melbourne.
Hij wilde niet ontbloot zijn van goud. Evenmin van wapens en kruid.
Daarom schafte hij zich weder andere aan.
Paganel kocht voor zich een uitmuntende kaart van Nieuw-Zeeland, door Johnston te Edinmburg uitgegeven.
Met Mulrady ging het goed.
Hij voelde naauwelijks de wond meer, die zijn leven in gevaar had gebragt.
De zeelucht zou spoedig zijn genezing voltooijen.
Hij had plan te genieten van de koelten op de Stille Zuidzee.
Aan Wilson werd opgedragen het verblijf der passagiers aan boord van de _Macquarie_ in orde te brengen.
Met borstel en bezem gaf hij het vooronder een heel ander aanzien.
Will Halley liet den matroos schouderophalende begaan.
Hij bekommerde zich niet het minst om Glenarvan, diens dames en reisgenooten.
Hij wist niet eens hun naam en vroeg er niet naar.
Die vermeerdering van lading bragt hem vijftig pond op, dat was alles, en dat schatte hij minder dan de twee honderd ton gelooide huiden, waarmee het ruim was opgevuld.
Eerst de huiden, dan de menschen.
Hij was een koopman.
Wat zijn zeevaartkundige bekwaamheden aangaat, hij werd voor een vrij goed praktikus gehouden op die zeeën, welke door de koraalriffen zeer gevaarlijk zijn.
Dien morgen wilde Glenarvan terugkeeren naar dat punt van den oever, waarover de zeven en dertigste parallel loopt.
Twee redenen had hij daarvoor.
Hij wilde nog eens de vermoedelijke plaats van de schipbreuk bezoeken.
Ayrton was ongetwijfeld bootsman op de _Britannia_. Waarom zou de _Britannia_ niet wezenlijk vergaan zijn op dit gedeelte der australische kust?
Zoo niet op de west- dan toch op de oostkust? Men moest niet onbedachtzaam een plek verlaten, die men nooit zou terug zien.
En was de _Britannia_ daar niet geweest, de _Duncan_ was er toch in de handen der roovers gevallen.
Misschien had er een gevecht plaats gehad.
Waarom zou men op den oever geen spoor van een worsteling, van een hardnekkigen tegenstand vinden?
Zouden de golven, wanneer de bemanning in de baren verdronken was, de lijken niet op de kust hebben aangespoeld?
In gezelschap van den trouwen John ging Glenarvan op verkenning uit.
De eigenaar van het _Victoria_-hotel gaf hun twee paarden, en zij sloegen den weg naar het noorden in, die om de Twofold-baai loopt.
Het was een treurig onderzoek.
Glenarvan en kapitein John reden zwijgend voort. Maar zij verstonden elkander.
Dezelfde gedachten en bij gevolg dezelfde angst kwelden hen.
Zij beschouwden de rotsen, waaraan de zee knaagde. Zij behoefden elkander niets te vragen noch te antwoorden.
Gerust mag men op den ijver en de schranderheid van John zich verlaten om te verzekeren, dat elk punt van de kust naauwkeurig werd bezocht, dat de kleinste kreeken zoowel als het langzaam afloopende strand en de zandige hoogten zorgvuldig werden onderzocht, waar de middelmatige getijden van de Stille Zuidzee eenig strandgoed hadden kunnen opwerpen.
Maar niets werd er gevonden, dat aanleiding geven kon om in deze streken nieuwe onderzoekingen aan te vangen.
Geen spoor van de schipbreuk was hier aanwezig.
Evenmin iets, dat van de _Duncan_ afkomstig was. Deze geheele kuststreek van den Oceaan was onbewoond.
Men zag levenden noch dooden.
Toch ontdekte John Mangles aan den rand van het strand versche sporen van een legerplaats, overblijfselen van vuren, onder alleenstaande myalls ontstoken.
Was daar soms voor eenige dagen een zwervende inlandsche volksstam geweest?
Neen; Glenarvans blik werd getrokken door een kenteeken, dat hun onwederlegbaar bewees, dat de roovers dit gedeelte der kust hadden bezocht.
Dat kenteeken was een graauwe en gele, versletene en gelapte boezeroen, een lor, die aan den voet van een boom was blijven liggen.
Het stamnummer van de strafgevangenis te Perth stond er op.
De boef was er niet meer, maar zijn plunje verried hem.
Die liverei van de misdaad had eerst den een of anderen schurk gekleed, en lag nu te verrotten op die onbewoonde kust.
"Gij ziet het, John!" zeide Glenarvan. "De roovers zijn hier geweest! en onze arme makkers van de _Duncan_?..."
"Ja!" antwoordde John op doffen toon, "het is zeker, dat zij niet aan wal zijn gezet, dat zij gesneuveld zijn...."
"Die ellendelingen!" riep Glenarvan. "Als zij ooit in mijn handen vallen, zal ik mijn matrozen wreken!"
De smart had aan Glenarvans trekken een hard voorkomen gegeven.
Eenige minuten lang staarde de lord op de onmetelijke watervlakte; misschien zocht hij voor het laatst in het verre verschiet nog naar een vaartuig.
Vervolgens werden zijn oogen dof, hij werd weer de oude, en zonder een woord te spreken of een gebaar te maken, galoppeerde hij den weg op naar Eden.
Nog ééne formaliteit moest er vervuld worden, de kennisgeving van het gebeurde aan het geregt.
Zij werd dienzelfden avond aan Thomas Banks gedaan.
Die overheidspersoon kon naauwelijks zijn blijdschap ontveinzen, dat hij dit proces-verbaal mogt opmaken.
Hij was regt in zijn schik over het vertrek van Ben Joyce en diens bende.
De geheele stad verheugde zich met hem.
De roovers hadden Australië verlaten, wel na het begaan van een nieuwe misdaad, maar toch zij waren weg.
Dit belangrijke nieuws werd terstond getelegrafeerd aan de autoriteiten te Melbourne en Sidney.
Na het afleggen zijner verklaring keerde Glenarvan naar het _Victoria_-hotel terug.
De reizigers bragten dien laatsten avond treurig door.
Hun gedachten verwijlden bij dien aan ongelukken zoo vruchtbaren bodem.
Zij herinnerden zich, hoeveel gegronde hoop zij aan kaap Bernouilli hadden opgevat, waaraan in de Twofold-baai zoo wreed de bodem was ingeslagen!
Paganel was ter prooi aan een koortsige onrust.
John Mangles, die hem sedert het voorval aan de Sneeuw-rivier in het oog hield, gevoelde, dat de aardrijkskundige dobberde tusschen spreken en zwijgen.
Verscheidene malen had hij hem met vragen bestormd, die onbeantwoord bleven.
Dien avond echter vroeg John, toen hij hem naar zijn kamer bragt, waarom hij toch zoo zenuwachtig was?
"Vriend John!" antwoordde Paganel ontwijkend, "ik ben niet zenuwachtiger dan anders."
"Mijnheer Paganel! er is een geheim, dat u benaauwt!" hernam John.
"Wat zal ik er aan doen?" riep de aardrijkskundige met driftige gebaren. "Het is sterker dan ik!"
"Wat is sterker dan gij?"
"Mijn vreugde aan den eenen kant, mijn wanhoop aan den anderen."
"Zijt gij blijde en wanhopend te gelijk?"
"Ja! blijde en wanhopend, nu ik Nieuw-Zeeland ga bezoeken."
"Zijt gij iets op het spoor?" vroeg John Mangles driftig.
"Hebt gij het verloren spoor teruggevonden?"
"Neen, vriend John! _Uit Nieuw-Zeeland komt men niet terug_!
Maar toch..., kortom, gij kent de menschelijke natuur!
Zoolang er leven is, is er hoop!
En mijn leus is "_spiro, spero_" dat de mooiste leus van de wereld is!"
II.
Het verledene van het land waar men heengaat.
Den volgenden dag, den 27sten Januarij, waren de passagiers van de _Macquarie_ bijeen in het bekrompen vooronder van de brik.
Will Halley had niet eens zijn kajuit aan de dames aangeboden. Zij behoefden daarover trouwens geen spijt te gevoelen; want het hol was den beer waardig.
Ten half een met de ebbe maakte men zich zeilree.
Het anker kwam loodregt en werd met moeite opgehaald.
Een tamelijke koelte woei uit het zuidwesten.
De zeilen werden langzaam geheschen. De vijf matrozen deden het werk op hun uiterste gemak.
Wilson wilde hen helpen. Maar Halley verzocht hem zich rustig te houden en zich niet te bemoeijen met hetgeen hem niet aanging.
Hij was gewoon alles alleen te doen en vroeg niet om hulp of raad.
Dit was op John Mangles gemunt, dien de linkschheid van eenige bewegingen deed glimlagchen. Hij hield zich voor gewaarschuwd, maar behield zich voor om zooal niet regtens dan toch feitelijk tusschen beide te komen, wanneer de onhandigheid der bemanning de veiligheid van het schip soms in gevaar mogt brengen.
Met wat geduld en met de armen der vijf matrozen, aangevuurd door de vloeken van den schipper, werden de zeilen toch eindelijk aangeslagen.
De _Macquarie_ liep met bakboordshalzen voor den wind onder haar onderste zeilen, haar marszeilen, bramzeilen, haar groote bezaan en haar kluivers.
Later werden de lijzeilen en bovenbramstengen ook geheschen.
Maar in weerwil van die vermeerdering van doek vorderde de brik naauwelijks.
De breede voorsteven, de wijdte van het ruim, de lompheid van het achterschip maakten haar tot een slechten zeiler, en gaven haar geheel en al het voorkomen van een "klomp."
Men moest er zich echter in schikken.
Gelukkig, hoe slecht de _Macquarie_ ook zeilde, moest zij toch in vijf, hoogstens zes dagen, op de reede van Auckland ankeren.
's Avonds ten zeven ure verloor men de kust van Australië en het staande licht der haven van Eden uit het oog.
De nog al holle zee deed het schip erg stampen; het plompte neer in de golfdalen.
De passagiers kregen duchtige schokken, die hun verblijf in het vooronder juist niet aangenamer maakten.
Ook op het dek konden ze niet blijven; want het regende juist hard.
Zij zagen zich dus tot een strenge gevangenis veroordeeld.
Elk liet nu zijn gedachten den vrijen loop. Er werd weinig gepraat.
Ter naauwernood wisselden lady Helena en Mary Grant eenige woorden.
Glenarvan kon het niet uithouden. Hij liep heen en weer, terwijl de majoor zich niet verroerde.
Door Robert vergezeld klom John Mangles van tijd tot tijd op het dek om naar de zee te zien.
En Paganel mompelde in zijn hoek losse onzamenhangende woorden.
Waaraan dacht de waardige aardrijkskundige?
Aan dat Nieuw-Zeeland, waarheen het noodlot hem dreef.
Deszelfs geheele geschiedenis ontrolde zich voor zijn geest, en het verledene van dat akelige land doemde op voor zijn oog.
Maar was er iets in die geschiedenis, een feit of een toeval, dat den ontdekkers dier eilanden ooit het regt gegeven had om ze als een vastland te beschouwen?
Kon een nieuwere aardrijkskundige, een zeeman hun dien naam geven?
Zooals men ziet, kwam Paganel altijd weer terug op de uitlegging van het document. Het was een bezetenheid, een vaststaande gedachte.
Na Patagonië, na Australië, klampte zijn verbeelding, die een enkel woord bezig hield, zich vast aan Nieuw-Zeeland.
Maar één enkel punt stuitte hem op dien weg.
"Contin ... contin ..." herhaalde hij, "dat wil toch zeggen _continent_! (vastland)"
En in gedachten volgde hij weder de zeevaarders, die deze twee groote eilanden der zuidelijke zeeën vonden.
Den 13den December 1642 bereikte de Hollander Tasman, na Van Diemensland ontdekt te hebben, de onbekende oevers van Nieuw-Zeeland.
Hij zeilde er verscheidene dagen langs en den 17den drongen zijn schepen in een breede baai, aan wier uiteinde een naauwe straat lag, die twee eilanden scheidde.
Het noordelijke eiland, was Ika-Na-Maoeï, zeelandsche woorden, die beteekenen "de visch van Mauwi".
Het zuidelijke eiland was Tawaï-Poena-Moe, dat wil zeggen "de walvisch, die den groenen niersteen voortbrengt."
Abel Tasman zond zijn sloepen aan land, die met twee praauwen, bemand met luidruchtige inwoners terugkwamen.
Die wilden waren middelmatig van gestalte, met een bruine en gele huid, met uitstekende beenderen, een ruwe stem, en zwarte haren, evenals bij de Japanneezen op het hoofd zaamgebonden, waarop een groote witte veer prijkte.
Die eerste ontmoeting tusschen de Europeanen en inlanders scheen langdurige vrienschapsbetrekkingen te beloven.
Maar den volgenden dag werd een der sloepen van Tasman, die een ankerplaats digter bij het land ging opzoeken, hevig bestookt door zeven praauwen met een groot aantal inlanders bemand.
De boot sloeg om en raakte vol water.
De bootsman, die het bevel voerde, werd terstond in de keel getroffen met een piek met een grove punt.
Hij viel in zee.
Van zijn zes makkers werden er vier gedood; de twee anderen en de bootsman zwommen naar de schepen en werden opgevischt en gered.
Na dit noodlottig voorval zeilde Tasman weg. Hij vergenoegde zich met den inlanders eenige musketkogels toe te zenden, die hen waarschijnlijk niet raakten.
Hij verliet de baai, nog de Moordbaai genoemd, stevende langs de westkust en wierp den 5den Januarij het anker bij de noordpunt.
Te dezer plaatse verhinderde hem niet alleen de hevige branding maar ook de slechte gezindheid der wilden om water in te nemen, en hij verliet voor goed dit land, waaraan hij ter eere van de Staten Generaal den naam gaf van Statenland.
De hollandsche zeeman meende inderdaad, dat het samenhing met de eilanden van dienzelfden naam, ten oosten van Vuurland aan de zuidpunt van Amerika ontdekt.
Hij meende "het groot zuidelijk vastland" gevonden te hebben.
"Maar," sprak Paganel bij zich zelven, "wat een zeeman der zeventiende eeuw "vastland" noemen kon, kon dien naam niet dragen bij een zeeman der negentiende; zulk een dwaling is niet te vooronderstellen! Neen!
Er is iets, dat mij ontgaat!"
Meer dan een eeuw lang bleef de ontdekking van Tasman onopgemerkt, en Nieuw-Zeeland scheen niet meer te bestaan, tot eindelijk een fransch zeevaarder, Surville, het op 35° 37' breedte in het gezigt kreeg.
Eerst had hij geen reden van klagen over de inboorlingen; maar de wind stak geweldig op en een storm beliep hem, gedurende welken de sloep met de zieken in de Toevlugtsbaai op het strand werd geworpen.
Daar ontving een opperhoofd, Nagui-Noeï genoemd, de Franschen zeer goed en huisvestte ze in zijn eigene hut.
Alles ging goed, tot het oogenblik, dat een sloep van Surville werd gestolen.
Surville eischte ze vergeefs op, en meende voor dien diefstal een dorp te moeten straffen, dat hij geheel verbrandde.
Een verschrikkelijke en onregtvaardige wraak, die aanleiding gaf tot de bloedige vergelding, waarvan Nieuw-Zeeland binnen kort het tooneel zou worden.
Den 6den October 1769 verscheen de vermaarde Cook op deze kusten.
Hij ankerde in de Taoeë-Roa-baai met zijn schip de _Endeavour_ en trachtte door goede behandeling de vriendschap der inboorlingen te winnen.
Maar om de menschen goed te behandelen, moet men beginnen met hen te krijgen.
Cook aarzelde niet om twee of drie gevangenen te maken en hun zijn weldaden met geweld op te dringen.
Met geschenken en liefkozingen overladen werden zij weer aan land gezonden.
Door hun verhalen uitgelokt kwamen vervolgens een aantal inboorlingen vrijwillig aan boord en gingen een ruilhandel met de Europeanen aan.
Eenige dagen later stevende Cook naar de Hawkes-baai, een diepe inham in de kust van het noordelijk eiland.
Daar trof hij oorlogzuchtige, schreeuwende en twistgierige inboorlingen aan.
Hun vijandelijke bedoelingen gingen zoover, dat het noodig was hen met schrootvuur in toom te houden.
Den 20sten October ankerde de _Endeavour_ in de Toko-Maloe-baai, waar een vreedzame bevolking van twee honderd zielen leefde.
De plantenkenners, die de reis medemaakten, zagen hun onderzoekingen in die streek met een gewenschten uitslag bekroond, en de inboorlingen bragten hen met hun praauwen aan wal.
Cook bezocht twee dorpen met palen, borstweringen en dubbele grachten versterkt, die bewezen, dat zij reeds aanzienlijke vorderingen in den vestingbouw hadden gemaakt.
Het belangrijkste dier forten lag op een rots, die bij hoog water geheel een eiland werd.
En meer nog, want niet alleen werd ze door het water omringd, maar dit stroomde ook door een natuurlijken boog van zestig voet hoog, waarop die ongenaakbare "pâh" zich verhief.
Den 31sten Maart gaf Cook, die in vijf maanden een rijken oogst van vreemde voorwerpen, inlandsche planten, en bijdragen tot de land- en volkenkunde had bijeengebragt, zijn naam aan de straat, die de twee eilanden scheidt, en verliet Nieuw-Zeeland.
Hij bezocht het nog eens op zijn latere reizen.
In 1773 toen verscheen de groote zeeman weder in de Hawkesbaai en was daar getuige van tooneelen van kannibalisme.
Het moet echter gezegd worden, dat zijn reisgenooten er aanleiding toe gaven.
Eenige officieren, die aan land de verminkte ledematen van een jongen wilde gevonden hadden, namen ze mee aan boord, "lieten ze braden," en zetten ze den inboorlingen voor, die er met gretigheid op aanvielen.
Treurige liefhebberij, zich zoo tot koks te maken voor een maaltijd van menscheneters!
Op zijn derde reis bezocht Cook andermaal dit land, waarvoor hij groote voorliefde koesterde, en dat hij gaarne in kaart wilde brengen.
Den 25sten Februarij 1777 verliet hij het voor goed.
In 1791 vertoefde Vancouver twintig dagen in de Sombere baai, zonder eenig voordeel voor de natuur- of aardrijkskundige wetenschappen.
D'Entrecasteaux bragt in 1793 een kustlijn van vijf en twintig mijlen in kaart op het noordelijke eiland Ika-Na-Maoeï.
De koopvaardijkapiteins Hausen en Dalrympe, later Baden, Richardson en Moody kwamen er even, en dokter Savage verzamelde gedurende een verblijf van vijf weken belangrijke bijzonderheden betreffende de zeden der Nieuw-Zeelanders.
In datzelfde jaar 1805 scheepte de neef van het opperhoofd van Rangwi-Hoe, de schrandere Doea-Tara zich in op de _Argo_, kapitein Baden, die in de Eilandenbaai lag.
Welligt zullen de lotgevallen van Doea-Tara eenmaal aan een Maori Homerus het onderwerp voor een heldendicht verschaffen.
Zij zijn een aaneenschakeling van rampen, onregtvaardigheden en mishandelingen. Trouwbreuk, verbeurdverklaring, slagen en wonden, waren het loon, dat de arme wilde voor zijn goede diensten ontving.
Welk denkbeeld moest hij zich wel maken van menschen, die zich beschaafd noemen!
Hij werd naar Londen gebragt. Men maakte hem matroos van de laagste klasse, de wrijfpaal der bemanning.
Dat hij het leven er afbragt, had hij te danken aan de tusschenkomst van den eerwaarden Marsden.
Die zendeling trok zich den jongen wilde aan, bij wien hij een scherp oordeel, een moedig hart, en bewonderenswaardige hoedanigheden van zachtzinnigheid, innemendheid en beleefdheid opmerkte.
Marsden bezorgde zijn beschermeling eenige zakken graan en landbouwwerktuigen, voor zijn land bestemd.
Die kleine bagaadje werd hem ontstolen.
Ongelukken en lijden waren opnieuw het deel van den armen Doea-Tara, tot in 1814, wanneer men hem eindelijk in het land zijner vaderen terugvindt.
Nu zou hij de vrucht van zooveel lotswisselingen plukken; maar de dood rukte hem weg op achtentwintigjarigen leeftijd, toen hij zich gereed maakte om het bloeddorstige Zeeland te hervormen.
Dit onherstelbare ongeluk zette de beschaving ongetwijfeld vele jaren achteruit.
Niets kan een verstandig en goed man vervangen, die in zijn borst liefde tot het goede vereenigt met liefde voor zijn land!
Tot in 1816 bleef Nieuw-Zeeland verlaten.
Te dien tijde doorkruiste Thompson, in 1817 Lidiard Nicholas, in 1819 Marsden, verscheidene deelen der beide eilanden, en in 1820 bragt Richard Cruise, kapitein bij het acht en tachtigste regiment infanterie, er tien maanden door met grondige studiën over de zeden der inlanders.
In 1824 vertoefde Duperrey, bevelhebber dat _Coquille_, veertien dagen in de Eilanden-baai, en ondervond hij veel vriendschap van de inboorlingen.
Na hem, in 1827, moest de engelsche walvischvaarder _Mercury_ zich tegen plundering en moord verdedigen. In hetzelfde jaar werd kapitein Dillon tot tweemaal toe zeer gastvrij ontvangen.
In Maart 1827 kon de bevelhebber der _Astrolabe_, de beroemde Dumont-d'Urville, ongedeerd en ongewapend eenige nachten onder de inboorlingen doorbrengen, met hen zingen, geschenken geven en ontvangen, in de hutten slapen, en zonder stoornis zijn belangrijke opmerkingen voortzetten, waaraan de zoo schoone kaarten van het bureau van marine het aanzijn te danken hebben.
De engelsche brik _Hawes_, kapitein John James, daarentegen, deed in het volgende jaar de Eilanden-baai aan, stevende naar de Oostkaap, en had veel te lijden van een trouweloos opperhoofd, Enararo geheeten.
Verscheidene zijner makkers ondergingen een verschrikkelijken dood.
Uit die tegenstrijdige voorvallen, uit die afwisseling van zachtaardigheid en barbaarschheid moet men afleiden, dat de wreedheden der Nieuw-Zeelanders maar al te dikwijls weerwraak waren.
Goede of slechte behandelingen hingen af van slechte of goede kapiteins.
Zeker hadden er wel eenige onregtvaardige aanvallen van de zijde der inlanders plaats; maar meestal waren het wraakoefeningen, door de Europeanen uitgelokt, en ongelukkig kwam de straf neer op het hoofd van onschuldigen.
Na d'Urville werd de kennis van Nieuw-Zeeland aangevuld door een moedig onderzoeker, die twintigmaal de geheele aarde doorkruiste, een zwerver, een zigeuner van de wetenschap, een engelschman, Earle.
Hij bezocht de onbekende deelen der beide eilanden, zonder dat hem persoonlijk eenig leed wedervoer, maar hij was dikwijls getuige van tooneelen, waarbij menschenvleesch genuttigd werd.
De Nieuw-Zeelanders verslonden elkander met walgelijke gretigheid.
Dit ondervond ook kapitein Laplace, toen hij in 1881 in 4e Eilanden-baai vertoefde.
De gevechten waren ook reeds veel vreeselijker geworden; want de wilden waren zeer bedreven in de behandeling der vuurwapenen.
De vroeger bloeijende en volkrijke gewesten van Ika-Na-Maoeï werden in doodsche woestijnen veranderd.
Geheele stammen waren verdwenen, evenals kudden schapen verdwijnen, die men braadt en opeet.
De zendelingen hebben te vergeefs hun best gedaan om die bloeddorstige neigingen te overwinnen.
Van 1808 af had het _Anglikaansche Zendeling-Genootschap_ zijn bekwaamste agenten,--die naam komt hun toe,--naar de voornaamste plaatsen op het noordelijke eiland gezonden. Maar de barbaarschheid der Nieuw-Zeelanders dwong het de vestiging van zendelingsposten te staken.
Eerst in 1814 landden de heeren Marsden, de beschermer van Doea-Tara, Hall en King, in de Eilanden-baai en kochten van de opperhoofden voor twaalf ijzeren bijlen een strook grond van honderd bunders. Daar werd de zetel der anglikaansche zending gesticht.
Het begin was moeijelijk. Maar eindelijk ontzagen de inlanders het leven der zendelingen.
Zij namen hun diensten en hun leer aan.
Eenige woeste inboorlingen werden zachter gestemd.
In die harde harten ontwaakte het gevoel van dankbaarheid. In 1824 gebeurde het zelfs, dat de Nieuw-Zeelanders hun "ariki's," dat wil zeggen de leeraars, tegen woeste matrozen beschermden, die hen beleedigden en met mishandeling bedreigden.
Langzamerhand geraakten dus de zendelingsposten tot bloei, ondanks de tegenwoordigheid van uit Port Jackson ontvlugte misdadigers, die de inlandsche bevolking bedierven.
In 1831 vermeldden de _Zendelingeberigten_ twee aanzienlijke posten, de een te Kidi-Kidi, aan de oevers van het kanaal, dat in de Eilanden-baai in zee valt, de andere te Paï-Hia, aan den oever der Kawa-Kawa.
Onder opzigt hunner leeraars hadden de bekeerde inlanders wegen aangelegd, paden door de ontzaggelijke bosschen gebaand, bruggen over de stroomen geslagen.
Elke zendeling ging op zijn beurt de beschavende godsdienst prediken onder de verderaf wonende stammen, rigtte kapellen van riet of boomschors op en scholen voor de inlandsche jeugd, en op het dak dier nederige gebouwen wapperde de vlag der zending, voerende het kruis van Christus en deze woorden: "Rongo-Pai," dat wil zeggen "het Evangelie."
Het is jammer, dat de invloed der zendelingen beperkt blijft tot hun nederzettingen.
De geheele zwervende bevolking onttrekt zich aan hun werkzaamheid.
Het menscheneten is alleen bij de christenen uitgeroeid, en nog zou men die pas bekeerden niet aan te groote verleiding moeten blootstellen.
De trek naar bloed leeft nog in hen.
Ook duurt de oorlog nog altijd voort in die woeste streken.
De Zeelanders zijn geen stompe Australiërs, die voor den europeeschen inval wijken; zij verzetten zich, zij verdedigen zich, zij haten hun onderdrukkers, en thans bezielt hen een gloeijende haat tegen de engelsche landverhuizers.
De toekomst dier groote eilanden staat op het spel.
Een onmiddellijke beschaving wacht hen of een eeuwenlange diepe barbaarschheid, al naar het lot der wapenen.
Zoo had Paganel, wiens hersenen van ongeduld gloeiden, de geheele geschiedenis van Nieuw-Zeeland zich voor den geest gehaald.
Maar in deze geschiedenis kwam niets voor, dat regt gaf om dit gewest, uit twee eilanden bestaande, een vastland te noemen, en hadden eenige woorden van het document zijn verbeelding geprikkeld, deze beide lettergrepen _contin_ hielden hem hardnekkig tegen op den weg eener nieuwe uitlegging.
III.
Moordtooneelen op Nieuw-Zeeland.
Den 31sten Januarij, vier dagen na haar vertrek, had de _Macquarie_ nog geen twee derden van den oceaan afgelegd, die tusschen Australië en Nieuw-Zeeland is ingeklemd.
Will Halley hield zich weinig bezig met het bestuur van zijn vaartuig; hij liet alles maar begaan.
Men zag hem zelden, waarover trouwens niemand zich beklaagde.
Niemand zou er iets van gezegd hebben, dat hij altijd in zijn kajuit bleef, als de lompe schipper maar niet dagelijks dronken was geweest van jenever of brandewijn.
Zijn matrozen volgden zijn voorbeeld, en zoo ooit een schip op Gods genade dreef, dan was het wel de _Macquarie_ van de Twofold-baai.
Die onvergefelijke achteloosheid verpligtte John Mangles steeds een oog in het zeil te houden.
Mulrady en Wilson legden meer dan eens het roer om, op het oogenblik dat een stortzee de brik op zijde zou geworpen hebben.
Dikwijls kwam Will Halley tusschen beide en raasde en tierde tegen de twee zeelieden.
Dezen, die vrij kitteloorig waren, wenschten den dronkaard te mogen knevelen en hem, zoolang de reis nog mogt duren, in het ruim te stoppen.
Maar John Mangles hield hen tegen en bedwong, niet zonder moeite, hun billijke verontwaardiging.
Deze toestand van het schip bekommerde hem; maar om Glenarvan niet ongerust te maken sprak hij er alleen met den majoor en met Paganel over.
Mac Nabbs gaf hem met andere woorden denzelfden raad als Mulrady en Wilson.
"Als gij dien maatregel noodig acht, John!" zeide Mac Nabbs, "moet gij zonder bedenken het bevel, of als gij dat liever wilt het bestuur van het schip op u nemen.
Als die dronkaard ons te Auckland gebragt heeft, wordt hij weer meester aan boord, en mag hij, als hij lust daarin heeft, omslaan."
"Zonder twijfel, mijnheer Mac Nabbs," antwoordde John, "en ik zal het doen ook, als het volstrekt moet.
Zoo lang wij in volle zee zijn, is een beetje toezigt genoeg; mijn matrozen en ik verlaten het dek niet.
Maar bij de nadering der kust wil ik wel weten, dat ik verlegen zal staan, wanneer die Will Halley niet nuchteren is."
"Kunt gij den koers niet aangeven?" vroeg Paganel.
"Dat zal moeijelijk gaan," antwoordde John.
"Gij moet niet denken, dat er een zeekaart aan boord is."
"Toch niet?"
"Wel neen.
De _Macquarie_ is slechts een kustvaarder tusschen Eden en Auckland, en die Will Halley is zoo met dit vaarwater bekend, dat hij nooit hoogte neemt."
"Hij verbeeldt zich zeker," antwoordde Paganel, "dat zijn schip den weg weet en zich zelf stuurt." "Ho! ho!" hernam John Mangles, "ik geloof niet aan schepen, die zich zelven sturen, en wanneer Will Halley in de nabijheid der kust dronken is, zal hij ons in groote verlegenheid brengen."
"Dan mag ik wel lijden, dat hij zijn verstand op de kust zal opvisschen," zeide Paganel.
"Dan zoudt gij geen kans zien om de _Macquarie_ als het noodig zijn mogt naar Auckland te brengen?" vroeg Mac Nabbs.
"Zonder de kaart van dit gedeelte der kust is het onmogelijk.
De stranden zijn hier zeer gevaarlijk.
Het is een reeks van onregelmatige en grillige inhammen, evenals de noorweegsche fiords.
De riffen zijn talrijk en er is veel ervaring noodig om ze te vermijden.
Hoe stevig een schip ook moge zijn, het moet vergaan, wanneer zijn kiel op een dier rotsen stoot, die maar eenige voeten onder water liggen."
"En dan zit er voor de bemanning niets anders op dan naar de kust te vlugten?" zeide de majoor.
"Ja, mijnheer Mac Nabbs! wanneer de tijd het toelaat."
"Een hard lot!" antwoordde Paganel, "want de kusten van Nieuw-Zeeland zijn juist niet herbergzaam, en de gevaren zijn even groot aan gene als aan deze zijde van den oever!"
"Spreekt gij van de Maori's, mijnheer Paganel?" vroeg John Mangles.
"Ja, mijn vriend!
Hun naam is gevestigd in den Indischen oceaan.
Het zijn geen beschroomde of stompe Australiërs, maar een schrander en bloeddorstig ras, kannibalen, die verlekkerd zijn op menschenvleesch, menscheneters, die geen medelijden kennen."
"Wanneer dus," zeide de majoor, "kapitein Grant op de kusten van Nieuw-Zeeland schipbreuk geleden had, zoudt gij niet aanraden hem te gaan opzoeken?"
"Op de kusten wel," antwoordde de aardrijkskundige; "want men zou alligt sporen van de _Britannia_ vinden: maar in het binnenland niet; want dat zou niets baten.
Elke Europeaan, die zich in dit noodlottige land waagt, valt in de handen der Maori's, en elke gevangene der Maori's is verloren.
Ik heb mijn vrienden aangespoord om de Pampa's te doorkruisen, om Australië door te trekken; maar nooit zou ik ze medeslepen op de paden van Nieuw-Zeeland.
De hemel zij ons genadig en God geve, dat wij nooit in de magt dier woeste inboorlingen vallen!"
De vrees van Paganel was maar al te gegrond.
Nieuw-Zeeland is zeer berucht, en al de voorvallen, die deszelfs ontdekking hebben gekenmerkt, staan met bloedige letters aangeteekend.
Lang is de lijst der slagtoffers, die opgeschreven staan in het martelaarsboek der zeevaarders.
Abel Tasman opende met zijn vijf gedoode en verslonden matrozen de bloedige jaarboeken van het kannibalisme.
Na hem onderging kapitein Tukney met al zijn sloeproeijers hetzelfde lot.
Op de hoogte van het noordelijke gedeelte der straat van Foveaux vonden vijf visschers van de _Sydney Cove_ insgelijks den dood onder de tand der inboorlingen.
Nog moeten aangehaald worden vier man van den schoener _Brothers_, in de haven van Molineux vermoord, verscheidene soldaten van generaal Gates, en drie weggeloopen matrozen van de _Mathilda_, voor men komt aan den naam van kapitein Marion Du Frène, die een treurige beroemdheid heeft verkregen.
Den 11den Mei 1772, na de eerste reis van Cook, ankerde de fransche kapitein Marion in de Eilanden-baai met zijn schip de _Mascarin_ en de _Castries_, kapitein Crozet.
De huichelachtige Nieuw-Zeelanders ontvingen de aankomelingen zeer goed.
Zij toonden zich zelfs beschroomd, en er waren geschenken, goede diensten, een dagelijksche verbroedering, een langdurige vriendelijke omgang noodig om hen aan boord te gewennen.
Hun opperhoofd, de schrandere Takoeri, behoorde naar het zeggen van Dumont d'Urville tot den stam der Wangaroa, en was een bloedverwant van den inboorling, dien Surville twee jaren voor de komst van kapitein Marion verraderlijk had opgeligt.
In een land, waar de eer van iederen Maori eischt, om ondergane beleedigingen met bloed af te wasschen, kon Takoeri den hoon niet vergeten, die zijn stam was aangedaan.
Hij wachtte geduldig de komst van een europeesch schip af, zon op wraak, en volbragt ze met afgrijselijke koelbloedigheid.
Na vrees voor de Franschen geveinsd te hebben, vergat Takoeri niets om hen in een bedriegelijke gerustheid te doen insluimeren.
Hij sleet dikwijls met zijn makkers den nacht aan boord van de schepen.
Zij bragten lekkere visschen mede. Hun dochters en vrouwen vergezelden hen.
Zij leerden weldra de namen der officieren en noodigden hen uit om hun dorpen te bezoeken.
Door den schijn bedrogen, doorliepen Marion en Crozet dus die geheele kust, die meer dan vier duizend innwoners telde.
De inboorlingen gingen hun ongewapend te gemoet en trachtten hun een volkomen vertrouwen in te boezemen.
Kapitein Marion was de Eilanden-baai ingelopen met plan om de tuigaadje der _Castries_ te veranderen, die door de laatste stormen veel had geleden.
Hij onderzocht daarom het binnenland, en vond den 23sten Mei een bosch van prachtige ceders, twee uren van de kust en digt bij een baai, een uur van de schepen.
Daar werd een legerplaats opgeslagen, waar twee derden van de bemanning met bijlen en andere gereedschappen werkten om de boomen te vellen en de wegen te verbeteren, die naar de baai leidden.
Twee andere posten werden uitgekozen, de een op het eilandje Motoe-Aro in het midden der haven, waar de zieken, de smeden en kuipers werden heengebragt, de andere aan den zeekant op het groote eiland, anderhalf uur van de schepen af; deze laatste stond in verband met de legerplaats der timmerlieden.
Op al deze posten hielpen sterke en vriendelijke wilden de matrozen in hun verschillende werkzaamheden.
Kapitein Marion had tot nog toe evenwel sommige maatregelen van voorzigtigheid niet verzuimd.
De wilden kwamen nooit gewapend op zijn schip, en de sloepen gingen nooit anders dan goed gewapend aan land.
Maar Marion en de wantrouwendste zijner officieren werden door de manieren der inboorlingen om den tuin geleid, en de bevelhebber gaf last de sloepen te ontwapenen.
Kapitein Crozet wilde echter Marion bewegen om dit bevel in te trekken. Het gelukte hem niet.
Nu verdubbelden de oplettendheden en de voorkomendheid der Nieuw-Zeelanders.
Hun opperhoofden en de officieren leefden op den voet van volkomen hartelijkheid.
Meermalen nam Takoeri zijn zoon mede aan boord en liet hem in de hutten slapen.
Den 8sten Junij werd Marion, bij een plegtig bezoek, dat bij aan land aflegde als het "grootste opperhoofd" van het geheele land erkend, en vier witte vederen versierden als eereteekens zijn haar.
Zoo verliepen drie en dertig dagen na de aankomst der schepen in de Eilanden-baai.
De werkzaamheden aan de tuigaadje vorderden goed; de watervaten werden aan de bron van Motoe-Aro gevuld.
Kapitein Crozet bestuurde in persoon den post der timmerlieden, en alles gaf regt tot de hoop, dat de onderneming met een goeden uitslag bekroond zou worden.
Den 12den Junij ten twee ure werd de sloep van den bevelhebber uitgezet voor een voorgenomen vischpartij aan den voet van het dorp van Takoeri.
Marion stapte er in met de twee jonge officieren Vaudricourt en Leboux, een vrijwilliger, den wapenkapitein en twaalf matrozen.
Takoeri en vijf andere opperhoofden vergezelden hem.
Niets kon de vreeselijke ramp doen vermoeden, die zestien van de zeventien Europeanen wachtte.
De sloep stak af, roeide naar land en weldra was ze uit het gezigt van de twee schepen.
's Avonds kwam kapitein Marion niet aan boord slapen. Niemand maakte zich ongerust over zijn uitblijven.
Men meende, dat hij de werf had willen bezoeken en er den nacht doorbrengen.
Den volgenden dag, ten vijf ure, ging de sloep der _Castries_ volgens gewoonte water halen op het eiland Motoe-Aro. Zij kwam zonder ongelukken aan boord terug.
Ten negen ure zag de wachthebbende matroos van de _Mascarin_ een bijna uitgeput man in zee, die naar de schepen zwom.
Een sloep roeide naar hem toe en bragt hem aan boord terug.
Het was Turner, een der roeijers van Marion.
In de zijde had hij een wond, door twee lanssteken veroorzaakt, en hij alleen kwam terug van de zeventien man, die den vorigen dag het schip hadden verlaten.
Hij werd ondervraagd, en nu kwamen spoedig al de bijzonderheden van dit verschrikkelijk treurspel aan het licht.
De sloep van den ongelukkigen Marion was 's morgens ten zeven ure bij het dorp gekomen.
De wilden gingen hun gasten vrolijk te gemoet. Op hun schouders droegen zij de officieren en matrozen, die zich niet wilden natmaken bij het aan land gaan.
Daarna verstrooiden de Franschen zich.
Dadelijk vielen de wilden met lansen, knodsen en stokken op hen aan, tien tegen één, en vermoordden hen.
De matroos Turner, door twee lanssteken getroffen, had het geluk zijn vijanden te ontsnappen en zich in het kreupelhout te verbergen. Daar was hij getuige van afschuwelijke tooneelen.
De wilden beroofden de lijken van hun kleeren, sneden hun den buik open, hakten ze in stukken....
Nu sprong Turner onbemerkt in zee, en werd stervende door de sloep der _Mascarin_ opgenomen.
Die gebeurtenis verspreidde ontsteltenis onder de bemanning der twee schepen.
Een wraakgeschrei steeg omhoog.
Maar voor men de dooden wreekte, moest men de levenden redden.
Er waren drie posten aan wal, en duizenden bloedgierige wilden, op menschenvleesch beluste kannibalen, omsingelden hen.
Bij ontstentenis van kapitein Crozet, die den nacht had doorgebragt op de werf, nam de eerste officier Duclesmeur de noodige maatregelen.
De sloep der _Mascarin_ werd afgezonden met een officier en een afdeeling soldaten.
Voor alles moest die officier bijstand verleenen aan de timmerlieden.
Hij vertrok, voer de kust langs, zag de boot van den kommandant Marion op het strand liggen en landde.
Kapitein Crozet, die, zooals reeds gezegd is, niet aan boord was, wist niets van den moord af, toen hij 's namiddags tegen twee ure de afdeeling zag verschijnen.
Hij vermoedde een ongeluk. Hij ging vooruit en vernam het gebeurde.
Hij verbood er zijn makkers kennis van te geven, om hen niet te beangstigen.
De wilden bezetten in groote troepen al de hoogten.
Kapitein Crozet liet de voornaamste gereedschappen medenemen, begroef de andere, verbrandde de loodsen en ving met zestig man den terugtogt aan.
De inboorlingen volgden hem onder het geschreeuw: "Takoeri heeft Marion gedood!" Zij hoopten den matrozen schrik aan te jagen, door hun den dood hunner opperhoofden mede te deelen.
In woede ontstoken wilden dezen op die ellendelingen instormen. Kapitein Crozet kon hen naauwelijks in bedwang houden.
Twee uren duurde de aftogt.
De afdeeling bereikte den oever, trok de manschappen van den tweeden post aan zich, en ging aan boord van de sloepen.
Een duizendtal wilden hadden al dien tijd roerloos op den grond gezeten.
Maar toen de sloepen van wal staken, begonnen de steenen te vliegen.
Terstond velden vier matrozen, goede schutters, achtereenvolgens al de opperhoofden, tot groote verbazing der inboorlingen, die onbekend waren met de uitwerking der vuurwapenen.
Kapitein Crozet beklom de _Mascarin_ en zond de sloep terstond naar bet eiland Motoe-Aro.
Een afdeelig soldaten bleef den nacht over op het eiland, en de zieken werden weder aan boord gebragt. 's Anderendaags werd de post door een tweede afdeling soldaten versterkt.
Het eiland moest schoongeveegd worden van de wilden, die het onveilig maakten, en men moest verder water innemen.
Motoe-Aro had een dorp met drie honderd inwoners.
De Franschen tastten het aan.
Zes opperhoofden werden gedood, de overige inlanders met de bajonnet overhoop gestoken, het dorp verbrand.
De _Castries_ kon echter zonder masten geen zee kiezen, en Crozet, nu verpligt om af te zien van de boomen uit het cederbosch, moest gewangde masten maken.
Het water innemen werd voortgezet.
Zoo verliep er een maand.
De wilden beproefden eenige malen het eiland Motoe-Aro te hernemen; maar het gelukte hun niet.
Wanneer hun praauwen onder het bereik van bet scheepsgeschut kwamen, werden ze in den grond geschoten.
Eindelijk waren de werkzaamheden afgeloopen.
Nu moest men men nog te weten komen, of soms een der zestien slagtoffers den moord had overleefd; de anderen moesten gewroken worden.
De sloep, sterk bemand met officieren en soldaten, roeide naar het dorp van Takoeri. Bij hun nadering vlugtte dat trouwelooze en lafhartige opperhoofd, met den mantel van den kommandant Marion over de schouders.
De hutten van zijn dorp werden naauwkeurig onderzocht.
In zijn woning vond men den hersenpan van een man, die pas gebraden was. De indruksels van de tanden des kannibaals waren er nog aan te zien.
Een menschendij was aan een houten braadspit gestoken.
Een hemd met bebloeden boord werd herkend als het hemd van Marion, daarna de kleederen en pistolen van den jeugdigen Vaudricourt, de wapenen der sloep en verscheurde kleedingstukken. Verder, in een ander dorp, schoongemaakte en gebraden ingewanden van een mensch.
Die onweersprekelijke bewijzen van moord en menscheneten werden bijeengezameld en die menschelijke overblijfselen eerbiedig begraven.
Vervolgens werden de dorpen van Takoeri en Piki-Ore, zijn medepligtige, in den asch gelegd.
Den 14den Julij 1772 verlieten de twee schepen die noodlottige wateren.
Ziedaar het verhaal van een onheil, waarmede iedere reiziger moet bekend zijn, die een voet zet op de kust van Nieuw-Zeeland.
De kapitein, die zijn voordeel niet doet met die les, handelt hoogst onvoorzigtig.
De Nieuw-Zeelanders zijn altijd trouweloos en menscheneters.
Ook Cook ondervond dit op zijn tweede reis in 1773.
Toen de sloep van een zijner schepen, de _Adventure_, kapitein Furneaux, den 17den December aan land was gegaan om een voorraad wilde kruiden te halen, kwam ze niet terug.
Zij was bemand met een adelborst en negen matrozen.
Kapitein Furneaux werd ongerust en zond luitenant Burney om hen op te zoeken.
Toen Burney aan de landingsplaats kwam, vond hij, zegt hij, "een tooneel van bloeddorst en barbaarschheid, waarvan men onmogelijk zonder afgrijzen kan spreken; de hoofden, ingewanden en longen van verscheidene onzer makkers lagen op het zand verstrooid, en op korten afstand verslonden eenige honden nog andere overblijfselen van dien aard."
Ten besluite van die bloedige lijst voegen wij er nog het schip _Brothers_ bij, dat in 1815 door de Nieuw-Zeelanders aangetast werd, en de geheele bemanning der _Boyd_, kapitein Thompson, die in 1820 werd vermoord.
Den 1sten Maart 1829 eindelijk plunderde te Valkitas het opperhoofd Enararo de engelsche brik _Hawes_ van Sydney; zijn kannibalenhorde vermoordde verscheidene matrozen, braadde de lijken en verslond ze.
Zoo'n land was dat Nieuw-Zeeland, waarheen de _Macquarie_ stevende, met haar onbekwame bemanning onder het bevel van een dronkaard.
IV.
De branding.
Nog was er geen eind te zien aan die lastige overvaart.
Den 2den Februarij, zes dagen na haar vertrek, was de _Macquarie_ nog niet eens in het gezigt van Auckland.
De wind was toch goed en bleef in het zuidwesten; maar de stroom was tegen, en de brik vorderde bijna niet.
De onstuimige en holle zee deed het bovenschip werken; de inhouten kraakten, en zij rees met moeite uit het golfdal op.
Het want, de pardoens, de slecht aangehaalde staggen lieten vrij spel aan de masten, die bij iedere slingering hevig schudden.
Gelukkig dat Will Halley, als iemand die niet gehaast is, niet te veel zeil bijzette; want dan zou al het want onfeilbaar naar beneden gekomen zijn.
John Mangles hoopte daarom, dat die slechte romp zonder verder ongeval de haven zou bereiken; maar het deed hem leed dat zijn reisgenooten zoo slecht gehuisvest waren aan boord van die brik.
Noch lady Helena noch Mary Grant klaagden echter, hoewel een aanhoudende regen haar dwong in het vooronder te blijven.
Daar hadden zij veel hinder van het gebrek aan lucht en het stampen van het vaartuig.
Daarom kwamen zij ook dikwijls op het dek den toorn des hemels tarten, tot onuitstaanbare windvlagen haar dwongen om weer naar beneden te gaan.
Dan keerden zij in die bekrompene ruimte terug, die beter geschikt was om koopwaren te bergen dan passagiers en vooral dames.
Haar vrienden zochten haar dan wat afleiding te geven.
Paganel deed zijn best om den tijd met zijn verhalen te dooden; maar het gelukte hem slecht.
Want de gemoederen waren geheel ontstemd door deze thuisreis.
Hadden de verhandelingen van den aardrijkskundige over de Pampa's en Australië vroeger allen veel belang ingeboezemd, koel en onverschillig lieten hen thans zijn opmerkingen en mededeelingen over Nieuw-Zeeland.
Bovendien, naar dit nieuwe land treuriger gedachtenis ging men zonder overtuiging, niet vrijwillig, maar door het lot voortgezweept.
Van al de passagiers der _Macquarie_ was lord Glenarvan het meest te beklagen.
Men zag hem zelden in het vooronder. Hij kon het er niet uithouden.
Zijn zenuwachtig overspannen gestel kon zich niet voegen naar een opsluiting tusschen vier enge schotten.
Des daags, 's nachts zelfs bleef hij, zonder zich aan de regenbuijen te storen, op het dek, nu eens over de leuning hangende, dan weer met koortsige drift op en neer loopende. Zijn blik was onafgewend naar den gezigteinder gerigt.
Wanneer het weer een oogenblik bedaarde, onderzocht hij hem trouw met zijn kijker. Het scheen, als wilde hij die stomme golven ondervragen.
Hoe gaarne zou hij met de hand den nevel verscheurd hebben, die den gezigteinder omsluijerde, en de dampen, die zich daar zamenpakten.
Hij kon zich niet onderwerpen, en zijn gelaat teekende bittere smart.
Het was de krachtige tot nog toe steeds gelukkige en magtige man, wien de magt en het geluk op eens ontvielen.
John Mangles verliet hem niet en verdroeg aan zijne zijde de guurheid des weders.
Dien dag bespiedde Glenarvan met nog grooter volharding den gezigteinder, overal waar zich maar een scheur in den nevel vertoonde.
John ging bij hem staan en vroeg:
"Zoekt uwe Edelheid het land?" Glenarvan schudde van neen.
"En toch moet gij wel verlangen van deze brik af te komen," hernam de jonge kapitein.
"Reeds voor zes en dertig uren hadden wij de vuren van Auckland in het gezigt moeten hebben."
Glenarvan antwoordde niet.
Hij bleef maar uitzien, en een minuut lang hield hij den kijker op den gezigteinder te loefwaart gerigt.
"Het land ligt dien kant niet uit," zeide John Mangles.
"Uwe Edelheid moet het te lijwaart zoeken."
"Waarom, John?" antwoordde Glenarvan.
"Ik zoek het land niet!"
"Wat dan, mylord?"
"Mijn jagt! Mijn _Duncan_!" antwoordde Glenarvan toornig.
"Daar, in deze wateren moet het zijn, daar rooft het op zee, daar oefent het het treurig bedrijf van zeeschuimer uit!
Daar is het, zeg ik u! daar, John! op dezen weg van de schepen tusschen Australië en Nieuw-Zeeland.
En mijn voorgevoel zegt mij, dat wij het zullen ontmoeten."
"God beware ons voor die ontmoeting, mylord!"
"Waarom, John?"
"Uwe Edelheid vergeet den toestand, waarin wij verkeeren.
Wat zouden we op deze brik doen, als de _Duncan_ er jagt op maakte!
Wij zouden niet eens kunnen vlugten!"
"Vlugten, John?"
"Ja, mylord! wij zouden het te vergeefs beproeven!
Wij zouden genomen en aan de genade dier onmenschen overgeleverd worden, en Ben Joyce heeft getoond, dat hij niet voor een misdaad terugdeinsde.
Ik geef niet veel om ons leven! Wij zouden ons tot het uiterste verdedigen!
Het zij zoo! Maar dan?
Denk aan lady Glenarvan, mylord! Denk aan Mary Grant!"
"Arme vrouwen!" mompelde Glenarvan.
"John! mijn hart is gebroken, en soms voel ik het door de wanhoop overmeesteren.
Het komt mij voor, dat nieuwe rampen ons wachten, dat de hemel zich tegen ons heeft verklaard! Ik ben bang!"
"Gij, mylord?"
"Niet voor mij zelven, John! maar voor degenen, die ik bemin, voor degenen, die gij ook bemint!"
"Stel u gerust, mylord!" antwoordde de jonge kapitein.
"Gij moet niet meer vreezen! De _Macquarie_ zeilt slecht, maar vordert toch.
Will Halley is een stompzinnig wezen, maar ik ben er ook, en wanneer ik het gevaarlijk acht het land te naderen, kies ik weder het ruime sop.
Van dien kant is er dus weinig of geen gevaar.
Maar God beware ons, dat de _Duncan_ ons aan boord klampt, en zoo Uwe Edelheid tracht haar in het oog te krijgen, doe het dan om haar te vermijden, om haar te ontvlugten."
John Mangles had gelijk.
Een ontmoeting met de _Duncan_ zou noodlottig afloopen voor de _Macquarie_. En die ontmoeting was toch zeer mogelijk in die zeeën, welke de zeeroovers zonder gevaar konden afschuimen.
Dien dag ten minste verscheen het jagt echter niet, en de zesde nacht na het vertrek uit de Twofold-baai brak aan, zonder dat de vrees van John Mangles werd verwezenlijkt.
Maar die nacht zou verschrikkelijk zijn.
Ten zeven ure werd het bijna geheel donker. De hemel had een dreigend voorkomen.
Het zeemansinstinct, dat magtiger was dan de verstomping der dronkenschap, werkte op Will Halley.
Hij verliet zijn kajuit, wreef zich de oogen uit en schudde zijn dik rood hoofd.
Daarop haalde hij diep adem, gelijk een ander een groot glas water zou uitgezwolgen hebben om weer bij te komen, en onderzocht het tuig.
De wind stak op, en een streek westelijker draaijende, stond hij vlak op de zeelandsche kust.
Will Halley riep vloekende zijn matrozen, liet de bramzeilsschoten aanhalen en de nachtzeilen aanslaan.
John Mangles keurde dit goed; maar sprak geen woord.
Hij wilde zich met dien lompen zeeman in geen gesprek inlaten.
Maar hij en Glenarvan verlieten het dek niet.
Twee uren later stak er een fiksche koelte op.
Halley liet de marszeilen digtreven.
Het werk zou te zwaar geweest zijn voor vijf man, als de _Macquarie_ geen dubbele ra had gevoerd, naar het amerikaansche stelsel.
Daardoor was het genoeg de bovenste ra te strijken, om het marszeil zoo klein mogelijk te maken.
Zoo verliepen er twee uren.
De zee werd onstuimiger.
De _Macquarie_ schudde zoo hevig, dat het scheen, alsof ze met de kiel langs de rotsen schuurde.
Het was toch zoo niet, maar die logge romp rees moeijelijk op de golven. Ook sloegen de terugloopende golven met geweld over het schip.
De boot, die aan bakboordszijde hing, werd door een golf weggeslagen.
John Mangles begon ongerust te worden.
Elk ander schip zou weinig gegeven hebben om die golven, die niet heel geducht waren.
Maar met zoo'n log vaartuig liep men gevaar loodregt te zinken; want het dek liep vol, zoo dikwijls het onder de golven dook, en het water, dat niet spoedig genoeg door de spiegaten kon wegloopen, kon het schip overstelpen.
Om op alles voorbereid te zijn had men de schanskleeden met bijlen moeten stuk hakken, om het wegloopen van het water te bevorderen.
Maar Will Halley weigerde die voorzorg te nemen.
Ook bedreigde een grooter gevaar de _Macquarie_, dat het nu te laat was om te voorkomen.
Omstreeks half twaalf vernamen John Mangles en Wilson, die aan lij stonden, een vreemd geraas.
Hun zeemansinstinct ontwaakte.
John greep de hand van den matroos. "De branding!" zeide hij.
"Ja!" antwoordde Wilson.
"De golven breken op banken."
"Hoogstens twee kabellengten van ons af?"
"Hoogstens!
Daar is het land!"
John bukte over de verschansing, zag naar de donkere golven en riep: "Het dieplood, Wilson!
Het dieplood!"
De schipper, die op de voorplecht stond, scheen geen begrip van zijn toestand te hebben.
Wilson greep het dieplood, dat in een balie opgerold lag, en snelde in de rusten van het fokkewant.
Hij wierp het lood uit; de lijn gleed tusschen zijn vingers door.
Bij den derden knoop raakte het lood grond.
"Drie vaâm!" riep Wilson.
"Kapitein!" zeide John op Will Halley toeloopende, "wij zijn in de branding."
Halley haalde de schouders op, hetgeen John misschien niet eens zag. Althans hij liep naar den roerganger, wendde het roer, terwijl Wilson het dieplood liet slippen en het groot marszeil braste om het schip te doen oploeven.
De matroos aan het roer, zoo ruw weggeduwd, had niets van dien onverwachten aanval begrepen.
"Los de loefbrassen!" schreeuwde de jonge kapitein, die zijn best deed om van de riffen af te komen.
Een halve minuut lang streek de stuurboordswindvering van de brik er langs, en ondanks de duisternis van den nacht bemerkte John een streep van wit schuim op vier vaam van het schip.
Toen Will Halley eindelijk besef kreeg van dat dringende gevaar, was hij radeloos.
Zijn nog half beschonken matrozen begrepen zijn bevelen niet.
Ook bewezen zijn onzamenhangende woorden en tegenstrijdige bevelen, dat die domme dronkaard geen koelbloedigheid bezat.
Hij was verrast door de nabijheid van het land, dat acht mijlen te lijwaart lag, toen hij er nog wel dertig of veertig van af meende te zijn.
De stroom had dien niets beteekenenden sleurvolger van den gewonen weg afgedreven en in het naauw gebragt.
De vlugge bewegingen van John Mangles hadden intusschen de _Macquarie_ buiten de branding gebragt.
Maar John wist niet, waar hij was.
Misschien bevond hij zich wel in een kring van riffen.
De wind was vlak oost en bij iedere overlangsche slingering kon het schip stooten.
En werkelijk verdubbelde weldra het geraas van de branding vooruit aan stuurboordszijde. Weder moest men oploeven.
John wendde het roer en braste. De branding nam toe onder den steven der brik, en hij was verpligt bij den wind over te wenden om weer in het ruime sop te komen.
Zou die beweging gelukken met een schip, dat slecht in evenwigt lag en zeil geminderd had? Dat was onzeker, maar het moest beproefd worden.
"Te lijwaart het roer!" beval John Mangles aan Wilson.
De _Macquarie_ kwam weer digter bij de nieuwe rij riffen.
Weldra schuimde de zee, wanneer ze brak op de met water bedekte rotsen.
Het was een onbeschrijfelijk angstig oogenblik.
Het schuim maakte de zee lichtgevende.
Men zou gezegd hebben, dat zij plotseling beschenen werden door een verschijnsel van phosphorescentie.
De zee loeide, alsof ze de stem dier klippen uit de oudheid had bezeten, waaraan de heidensche fabelleer leven gaf.
Wilson en Mulrady hingen met hun volle zwaarte op het stuurrad.
Het roer raakte grond.
Daar had op eens een schok plaats. De _Macquarie_ was op een rots geloopen.
De schoren van den boegspriet braken en bragten de stevigheid van den fokkemast in gevaar.
Zou het wenden zonder verdere schade afloopen?
Neen, want op eens werd het stil en het schip verviel weer in de lij.
Het werd terstond in zijne beweging gestuit. Een hooge golf greep het van onderen aan en stuwde het verder op de riffen, waar het met groot geweld neerviel.
De fokkemast kwam met al het tuig naar beneden.
De brik draaide een paar keeren rond en bleef onbewegelijk op zijde liggen, waarbij het stuurboord een hoek van dertig graden maakte.
De ruiten der kap waren in duizend stukken gebroken.
De passagiers stormden naar buiten. Maar de golven sloegen met zulk een geweld over het dek, dat zij er niet veilig waren.
Wel wetende, dat het schip diep in het zand was gewoeld, verzocht John Mangles hun weder in het vooronder te gaan.
"De waarheid, John?" vroeg Glenarvan bedaard.
"De waarheid, mylord! is, dat wij niet zinken zullen," antwoordde John Mangles.
"Een andere vraag is, of het schip soms uiteen zal geslagen worden; maar wij hebben tijd om middelen tot redding te bedenken."
"Het is middernacht?"
"Ja, mylord! Wij moeten den dag afwachten."
"Kunnen wij de boot niet uitzetten?"
"Bij zulk een holle zee en zulk een duisternis is dat onmogelijk!
En waar zullen wij ook landen?"
"Welnu, John! dan zullen wij hier blijven, tot het dag is."
Intusschen liep Will Halley als een krankzinnige over het dek van het schip.
Zijne matrozen, die van hun schrik bekomen waren, sloegen een vat brandewijn den bodem in, en begonnen te drinken.
John voorzag, dat hun dronkenschap weldra aanleiding zou geven tot verschrikkelijke tooneelen.
Er viel niet op te rekenen, dat de kapitein hen in toom zou houden.
De ongelukkige rukte zich de haren uit het hoofd en wrong de handen.
Hij dacht alleen aan zijn lading, die niet verzekerd was.
"Ik ben doodarm! Ik ben doodarm!" riep hij, terwijl hij van het eene boord naar het andere liep.
John Mangles dacht er volstrekt niet aan om hem te troosten.
Hij zorgde, dat zijn makkers zich wapenden, en allen hielden zich gereed om de matrozen af te slaan, die onder ijselijke vloeken zich volzopen met brandewijn.
"Den eersten van die ellendelingen, die het vooronder nadert, schiet ik als een hond dood," zeide de majoor heel bedaard.
De matrozen zagen zeker, dat de passagiers voornemens waren hen op een eerbiedigen afstand te houden; want na eenige pogingen om te plunderen dropen zij af.
John Mangles bekommerde zich niet verder om die beschonkenen en wachtte vol ongeduld, dat het dag werd.
Het schip zat nu zoo vast als een muur. De zee bedaarde langzamerhand.
De wind ging liggen. De romp kon het dus nog eenige uren uithouden.
Bij zonsopgang zou John het land onderzoeken.
Wanneer het een gemakkelijke landingsplaats opleverde, zou de jol, het eenig overgebleven bootje, tot vervoer van de bemanning en de reizigers dienen.
Minstens zouden er drie reizen noodig zijn, want er was voor niet meer dan vier personen plaats.
Wat de boot betreft, deze was, zooals wij gezien hebben, door een golf weggeslagen.
Terwijl hij zoo peinsde over het gevaarlijke van hun toestand, luisterde John Mangles, die tegen de kap leunde, naar het geraas van de branding.
Zijn blik poogde door de diepe duisternis heen te boren. Hij vroeg zich af, hoe ver dat tegelijk gewenschte en gevreesde land wel van hen af was.
De branding toch strekt zich dikwijls uren ver van een kust uit.
Zou het ranke vaartuigje bestand zijn tegen een eenigzins langen overtogt?
Terwijl John zoo in gedachten verzonken was en licht vroeg aan dien pikdonkeren hemel, lagen de reizigsters, op zijn woord vertrouwende, op haar slaapsteden uitgestrekt.
De onbewegelijkheid der brik verzekerde haar eenige uren rust.
Glenarvan, John en hunne makkers verkwikten zich ook, nu het geschreeuw der stomdronken matrozen bedaard was, met een korten slaap, en ten een ure na middernacht heerschte er een diepe stilte op die brik, die zelve sluimerde op haar bed van zand.
Tegen vier ure begon het in het oosten te schemeren. De wolken werden een weinig gekleurd door de zwakke stralen van het morgenlicht.
John klom weder op het dek.
De gezigteinder was met een gordijn van nevelen bedekt.
Eenige flaauw begrensde omtrekken zweefden op zekere hoogte in de morgendampen.
De zee deinde nog een beetje, en de golven verloren zich in digte onbewegelijke wolken.
John wachtte.
Het werd langzamerhand lichter en de gezigteinder nam een roode kleur aan.
De gordijn werd langzaam voor het groote achtertooneel opgehaald.
Zwarte riffen staken boven het water uit.
Daarop teekende zich een lijn af op een streep van schuim; door de nog onzigtbare schijf der opgaande zon beschenen, werd een hoog gelegen punt verlicht, als ware het een kustvuur op een heuveltop.
"Land!" riep John Mangles.
Door dat geroep ontwaakt, ijlden zijne makkers naar het dek van de brik, en beschouwden zij zwijgend de kust, die aan den gezigteinder opdoemde.
Herbergzaam of vijandelijk, zij moest nu wel hun toevlugtsoord zijn.
"Waar is Will Halley?" vroeg Glenarvan.
"Ik weet het niet, mylord!" antwoordde John Mangles.
"En zijn matrozen?"
"Ook verdwenen."
"En zeker even stomdronken als hij," voegde Mac Nabbs er bij.
"Zoek ze," zeide Glenarvan; "wij kunnen ze toch niet op dit schip achterlaten."
Mulrady en Wilson gingen naar de bak en waren in een paar minuten terug.
Ze was ledig.
Nu doorzochten zij het tusschendek en het ruim.
Zij vonden noch Will Halley noch diens matrozen.
"Hoe! niemand?" zeide Glenarvan.
"Zijn ze in zee gevallen?" vroeg Paganel.
"Alles is mogelijk," antwoordde John Mangles, die zeer ongerust werd over die verdwijning.
Zich vervolgens naar achteren begevende, zeide hij: "In de boot!"
Wilson en Mulrady volgden hem om de jol uit te zetten.
Het bootje was verdwenen.
V. De nieuwbakken matrozen.
Er viel niet aan te twijfelen, of Will Halley en zijn matrozen hadden van den nacht en den slaap der passagiers gebruik gemaakt om met het eenige bootje van de brik te ontvlugten.
Die kapitein, wien de pligt gebood tot het laatste aan boord te blijven, was de eerste geweest om het te verlaten.
"Die schurken zijn weg!" zeide John Mangles.
"Welnu, des te beter, mylord!
Zij besparen ons daardoor menig onaangenaam tooneel."
"Dat denk ik ook," antwoordde Glenarvan; "bovendien is er toch nog een kapitein aan boord, John, en moedige, zooal niet bekwame, matrozen, uwe makkers.
Beveel! wij zijn gereed om te gehoorzamen."
De majoor, Paganel, Robert, Wilson, Mulrady, zelfs Olbinett juichten de woorden van Glenarvan toe, en op het dek geschaard stelden zij zich ter beschikking van John Mangles.
"Wat moeten wij doen?" vroeg Glenarvan.
De jonge kapitein zag naar de zee, naar het gebrekkige tuig van de brik, en zeide na eenig nadenken:
"Wij hebben twee middelen; mylord! om ons uit dezen toestand te redden: het schip ligten en zee kiezen, of op een vlot, dat gemakkelijk getimmerd kan worden, de kust bereiken."
"Wanneer het schip geligt kan worden, moesten we dat doen," antwoordde Glenarvan. "Het is het beste, wat wij doen kunnen, niet waar?"
"Ja, Uwe Edelheid! want al zijn wij aan land, wat zouden wij dan nog aanvangen zonder middelen van vervoer?"
"Wij moeten de kust mijden," voegde Paganel er bij.
"Nieuw-Zeeland is niet te vertrouwen!"
"Te meer, omdat wij een heel eind uit den koers gedreven zijn," hernam John.
"De lompheid van Halley heeft ons zeker te ver zuidelijk gebragt.
Ten twaalf ure zal ik mijn bestek maken, en wanneer wij, zooals ik gis, beneden Auckland zijn, zal ik trachten met de _Macquarie_ langs de kust op te werken."
"Maar de avery van de brik?" vroeg lady Helena. "Ik geloof niet, dat die van veel belang is, mevrouw!" antwoordde John Mangles.
"Ik zal een noodmast opzetten in plaats van den fokkemast, en wij zullen varen,--langzaam, weliswaar,--maar wij zullen toch gaan, waarheen wij willen.
Is bij ongeluk het hol van het schip lek, of kan het niet vlot gemaakt worden, dan zullen wij ons moeten getroosten aan wal te gaan en te land naar Auckland reizen." "Onderzoeken wij dan eerst den staat van het schip," zeide de majoor.
"Dat is vooreerst het noodigste."
Glenarvan, John en Mulrady openden het groote luik en klommen in het ruim af.
Daar stonden omtrent twee honderd slecht gestuwde vaten met gelooide huiden.
Men kon ze, zonder veel moeite verplaatsen, door middel van takels vastgemaakt aan de groote stag loodregt boven het luik.
John liet terstond een gedeelte van die lading over boord werpen om het vaartuig te ligten.
Na drie uren hard gewerkt te hebben kon men den bodem van de brik onderzoeken.
Twee naden van de buitenhuid op de hoogte van de barghouten waren aan bakboordszijde open.
Daar nu de _Macquarie_ over stuurboord krengde, stak de andere zijde boven water uit, en waren de beschadigde naden zigtbaar. Het water kon er derhalve indringen.
Wilson haastte zich om de reten te stoppen met werk en een blad koper, dat hij zorgvuldig vast spijkerde.
Bij peiling bleek het, dat er geen twee voet water in het ruim stond.
De pompen konden dat water gemnakkekelijk verwijderen en zoodoende het schip ligten.
Toen het onderzoek van het hol afgeloopen was, vond John, dat het weinig door de stranding geleden had.
Wel zou een gedeelte van de looze kiel in het zand blijven zitten; maar die kon men missen.
Nadat Wilson het schip van binnen bezien had, dook hij om te onderzoeken, hoe het van onderen gesteld was.
De _Macquarie_, wier voorsteven naar het noordnoordwesten gerigt was, zat op een modderige zandbank met zeer steilen rand.
Het onderste gedeelte van den steven en omtrent twee derden van de kiel waren er diep ingezakt.
Het andere gedeelte tot aan den achtersteven had vijf vaam water beneden zich.
Het roer zat dus niet vast en werkte onbelemmerd.
John achtte het niet noodig het uit te ligten.
Dit was een groot voordeel; want nu kon men het gebruiken, zoodra dit noodig mogt zijn.
De getijden zijn in de Stille Zuidzee niet belangrijk.
Evenwel rekende John Mangles op den vloed om de _Macquarie_ vlot te doen worden.
De brik was omstreeks een uur voor hoog water gestrand. Zoodra de ebbe opkwam, was ze aan stuurboordszijde hoe langer hoe meer gezakt, hetgeen tot 's morgens ten zes ure, toen het laag water was, voortduurde.
Het scheen onnoodig het schip met stutten te schoren.
Nu konden de raas en andere sparren aan boord blijven, die John wilde gebruiken om een noodmast te maken.
Nu moesten de noodige maatregelen genomen worden om de _Macquarie_ vlot te maken.
Dat was een lang en moeijelijk werk.
Het was bepaald onmogelijk om klaar te wezen voor kwart over twaalven, wanneer het hoog water zou zijn.
Men zou alleen kunnen zien hoe, nu een gedeelte der lading over boord was geworpen, de vloed op het schip zou werken en bij het volgende tij zou men nog een nieuwe poging aanwenden.
"Aan het werk!" beval John Mangles.
Zijn nieuwbakken matrozen wachtten zijn bevelen af.
John liet eerst de zeilen bergen, die nog opgegeid waren.
Onder toezigt van Wilson klommen de majoor, Robert en Paganel in de groote mars.
Het groote marszeil door den wind strak gespannen, zou het losraken van het vaartuig belemmerd hebben. Het moest dus geborgen worden, hetgeen zoo goed en kwaad als het wilde geschiedde.
Vervolgens werd na een volhardenden arbeid, die zeer zwaar viel aan handen, welke zoo iets niet gewoon waren, de grootbramsteng gestreken.
De jonge Robert die zoo vlug als een kat en zoo moedig als een scheepsjongen was, had bij dit moeijelijke werk de grootste diensten bewezen.
Nu moest er nog een, misschien twee ankers uitgebragt worden, achteraan het schip en voor de kiel.
De trekkende kracht moest op deze ankers werken om de _Macquarie_ bij hoog water te doen rijzen.
Dit werk is volstrekt niet moeijelijk, wanneer men over een sloep beschikt; men neemt een anker mede en legt het op een geschikte plaats, die men vooruit heeft opgezocht.
Maar hier miste men een sloep en men moest zich behelpen.
Glenarvan had genoeg kennis van zeezaken om het noodzakelijke van die werkzaamheden in te zien.
Er moest een anker uitgebragt worden om het schip, dat met laag water gestrand was, vlot te maken.
"Maar hoe zullen wij het zonder sloep redden?" vroeg hij aan John.
"Wij zullen de stukken van den fokkemast en ledige vaten gebruiken," antwoordde de jonge kapitein.
"Het werk zal moeijelijk, maar niet onmogelijk zijn; want de ankers der _Macquarie_ zijn maar klein.
Zijn ze maar gevallen, dan ben ik vol hoop; althans, wanneer ze niet doorslippen."
Dan moeten we geen tijd verliezen, John!" Alleman, matrozen en passagiers, werd op het dek geroepen.
Elk werkte mede. Met de bijl werden de touwen stuk gebakt, die den fokkemast nog tegenhielden.
De ondermast was in zijn val bij den top afgebroken, zoodat de mars er gemakkelijk uitgenomen kon worden.
John Mangles wilde van dien vloer een vlot maken.
Het dreef op ledige vaten en kon de ankers dragen.
Er werd een wrikriem aan vastgemaakt om den toestel te sturen.
Verder zou de ebbe hem juist achter de brik aandrijven; en wanneer dan de ankers waren uitgeworpen, kon men gemakkelijk weder aan boord komen, door langs het ankertouw te varen.
Dat werk was half klaar, toen de zon den middagcirkel naderde.
John Mangles liet den arbeid onder Glenarvans toezigt voortzetten en maakte zich gereed om zijn bestek op te maken.
Dit was van groot belang.
Gelukkig had John in de kajuit van Will Halley, behalve een jaarboekje van de sterrewacht van Greenwich, een zeer vuilen sextant gevonden, maar die toch goed genoeg was om hoogte te nemen.
Hij maakte dien schoon en kwam er mee op het dek.
Door een aantal beweegbare spiegels brengt dit werktuig de zon weder aan den gezigteinder, op het oogenblik, dat het twaalf ure is, dat wil zeggen, wanneer de dagvorstin het hoogste punt van haar baan bereikt.
Het is dus ligt te begrijpen, dat wie er mede wil werken, met den kijker van den sextant een waren gezigteinder moet waarnemen, namelijk dien, welke zich bevindt ter plaatse, waar lucht en water ineenloopen.
Maar hier liep het land juist ten noorden in een groot voorgebergte uit, en maakte, daar het zich tusschen den waarnemer en den waren gezigteinder inschoof, de waarneming onmogelijk.
In geval de gezigteinder ontbreekt, vervangt men hem door een kunstmatigen; gewoonlijk is dit een vlakke schaal vol kwik, waarboven men zijn waarneming verrigt.
Het kwik levert dus van zelf een zuiver waterpassen spiegel op.
John vond geen kwik aan boord; maar hief dit bezwaar op door zich te bedienen van een balie, vol vloeibaar pek, welks oppervlakte tamelijk goed het beeld der zon terugkaatste.
De lengte was hem reeds bekend, daar hij op de westkust van Nieuw-Zeeland was. Dat was gelukkig; want zonder tijdmeter had hij ze niet kunnen berekenen.
De breedte alleen ontbrak, en die wilde bij nu gaan zoeken.
Met den sextant nam hij dus de middaghoogte der zon boven den gezigteinder.
Die hoogte bleek 68°80' te zijn.
De afstand van de zon tot het toppunt bedroeg derhalve 21°30', omdat de som dier beide getallen 90° bedraagt.
Volgens het jaarboekje bedroeg voor dien dag, den 3den Februarij, de declinatie der zon 16°80', hetgeen, gevoegd bij den afstand van het toppunt, zijnde 21°30', voor breedte gaf 88°.
De _Macquarie_ lag dus op 171°13' lengte en 38° breedte; waren er soms, door de gebrekkige werktuigen eenige dwalingen in de berekening geslopen, dan waren zij toch onbeteekenend en kon het verschil niet groot zijn.
John Mangles zag met een blik op de kaart van Johnston, die Paganel te Eden had gekocht, dat de schipbreuk had plaats gehad aan den ingang der Aotea-baai, boven hoek Cahua, op de kust der provincie Auckland.
De stad van dien naam lag op zeven en dertig graden. Dus was de _Macquarie_ een graad zuidelijker gedreven, en bij gevolg moest men een graad noordelijker gaan om de hoofdstad van Nieuw-Zeeland te bereiken.
"Een togt van hoogstens vijf en twintig mijlen," zeide Glenarvan, "dat beteekent niets."
"Wat ter zee niets is, zal lang en moeijelijk zijn te land," antwoordde Paganel.
"Daarom moeten wij ook alles doen," sprak John Mangles, "wat menschelijker wijze mogelijk is, om de _Macquarie_ vlot te krijgen."
Toen het bestek was gemaakt, werd het werk hervat.
Kwart over twaalven was het hoog water. Dit baatte John niets; want zijn ankers waren nog niet uitgebragt.
Niettemin sloeg hij de _Macquarie_ met zekeren angst gade.
Zou de vloed haar optillen?
Die vraag moest in vijf minuten beslist zijn.
Men wachtte.
Er kraakte iets; dit werd veroorzaakt, zooal niet door een optilling, dan toch door een schudding van de buitenhuid.
John kreeg goeden moed voor het volgende tij, maar bij slot van rekening bewoog de brik zich niet.
Het werk werd voortgezet. Ten twee ure was het vlot klaar.
Het stopanker werd er op gebragt. John en Wilson gingen mede, na een greling aan het achterschip vastgemaakt te hebben.
De eb voerde ze mede en zij lieten het anker een halve kabellengte van het schip af op tien vaam water vallen.
De ankergrond was goed en het vlot voer weer langs het stoptouw naar boord.
Nu was het groote boeganker nog over.
Het werd niet zonder moeite neergelaten.
Het vlot voer nog eens weg, en spoedig lieten ze dit tweede anker achter het eerste vallen op vijftien vaam diepte.
Het vlot langs het kabeltouw voortduwende, keerden John en Wilson naar de _Macquarie_ terug.
De kabel en de greling werden om het braadspil gewonden en men wachtte den volgenden vloed af, die 's nachts ten één ure zou opkomen.
Het was nu 's avonds zes ure.
John Mangles prees zijn matrozen en voorspelde Paganel, dat hij, wanneer hij moed betoonde en goed oppaste, eenmaal bootsman zou kunnen worden.
Inmiddels was Olbinett, na eerst hard meegewerkt te hebben, naar de kombuis gegaan.
Hij had een versterkend maal toebereid, dat goed te pas kwam.
De geheele bemanning had razenden honger. Hij werd ruimschoots bevredigd, en allen gevoelden zich gesterkt voor het werk, dat hen wachtte.
Na den eten nam John Mangles de laatste voorzorgen, die het welslagen der onderneming moesten verzekeren.
Men mag niets verzuimen, wanneer het er op aankomt een schip vlot te maken.
Dikwijls mislukt de onderneming uit gebrek aan eenige ligtings-lijnen, en de vastgeraakte kiel verlaat het zandbed niet.
John Mangles had een groot deel der koopwaren in zee laten werpen, om de brik te ligten; maar de overige balen, de zware sparren, de waarlooze raas, eenige tonnen ballastschuitjes, die den ballast uitmaakten, werden naar achteren gebragt om door hun zwaarte het losraken van den voorsteven gemakkelijk te maken.
Wilson en Mulrady rolden er ook eenige volle watervaten heen om den neus der brik te doen rijzen.
Het sloeg twaalf ure, toen deze laatste werkzaamheden afgeloopen waren.
De bemanning was doodmoede, hetgeen zeer jammer was, omdat ze weldra alle kracht zou moeten inspannen om het braadspil om te draaijen. Dit bragt John Mangles op een nieuw besluit.
De wind bedaarde thans en rimpelde naauwlijks de oppervlakte der golven.
John onderzocht den gezigteinder ten noorden en ten oosten, en bespeurde, dat de wind weder uit het zuidwesten naar het noordwesten zou loopen.
Een zeeman kan zich niet vergissen in de plaatsing en kleur der wolken. Wilson en Mulrady waren het eens met hun kapitein.
John Mangles deelde zijn opmerkingen aan Glenarvan mede en stelde hem voor om het vlotmaken tot den volgenden dag uit te stellen. "Ik heb mijne redenen daarvoor," zeide hij.
"Vooreerst zijn wij zeer vermoeid door het werk van dezen dag, en wij hebben al onze krachten noodig om het schip los te krijgen. En zijn we vlot, hoe zullen wij het bij zulk een pikzwarte duisternis door de branding heensturen?
Het is beter bij het daglicht te werken. Maar nog een andere reden zet mij aan om te wachten.
De wind belooft ons te helpen, en daar zou ik zeer mee gediend zijn.
Ik wil, dat hij dezen ouden romp achteruit drijve, terwijl de zee hem opligt.
Morgen zal de wind, als ik mij niet vergis, uit het noordwesten waaijen. Wij zullen de zeilen aan den grooten mast aanslaan; en die zullen een handje medehelpen om de brik vlot te maken."
Deze redenen waren geldig.
Glenarvan en Paganel, de ongeduldigsten aan boord, gaven toe en het werk werd tot den volgenden dag uitgesteld.
De nacht ging rustig voorbij.
Er werd wacht gehouden, vooral om voor het slippen der ankers te waken.
De dag brak aan. Wat John Mangles voorzien had gebeurde.
Er woei een noord-noord-weste koelte, die sterker scheen te zullen worden.
Dit was een zeer voordeelige vermeerdering van kracht. De bemanning werd op haar post geroepen.
In den grooten mast hielden Robert, Wilson en Mulrady, op het dek de majoor, Glenarvan en Paganel zich gereed om de zeilen op het juiste oogenblik los te maken.
De groot marszeilra werd op het ezelshoofd geheschen, het groote zeil en het groot marszeil bleven opgegeid.
Het was nu 's morgens negen ure.
Over vier uren zou het hoog water zijn. Die tijd werd niet nutteloos doorgebragt.
John besteedde hem om zijn noodmast, die den fokkemast vervangen moest, op te rigten.
Zoo kon hij zich, zoodra het achip vlot was, uit dit gevaarlijke vaarwater verwijderen.
De arbeiders deden hun uiterste best, en voor twaalven was de marsra bij wijze van mast stevig overeind gezet.
Lady Helena en Mary Grant maakten zich zeer verdienstelijk, en sloegen een waarloos zeil aan de bramra.
Zij waren regt in haar schik, dat zij mede konden werken tot aller redding.
Toen dit tuig klaar was, liet de _Macquarie_ weliswaar heel wat te wenschen over uit het oogpunt van sierlijkheid, maar kon ze toch varen, althans wanneer ze het digt langs de kust hield.
Intusschen kwam de vloed opzetten.
De oppervlakte der zee begon in golvende beweging te raken.
De kruinen der blinde klippen verdwenen langzamerhand als zeedieren, die onderduiken.
Het uur naderde, om het groote werk te ondernemen.
Een koortsachtig ongeduld hield allen in spanning. Niemand sprak.
Aller oog was op John gevestigd. Men wachtte zijn bevelen af.
Over de leuning van het achterverdek gebogen, staarde John Mangles op de zee. Hij sloeg een angstigen blik op de uitgebragte en strak gespannen kabeltouwen.
Ten een ure bereikte de zee haar hoogste punt.
Het was stil water, dat wil zeggen het korte oogenblik, waarop het water niet meer stijgt en nog niet valt.
Nu was het tijd.
Het groote zeil en het groot marszeil werden losgemaakt, en deden den mast buigen door de kracht van den wind.
"Aan het braadspil!" riep John.
Het braadspil was van pompzwengels voorzien, gelijk een brandspuit.
Glenarvan, Mulrady, Robert aan de eene zijde, Paganel, de majoor en Olbinett aan de andere, drukten op de pompzwengels, die de beweging op den toestel overbragten. Ook John en Wilson hielpen hun makkers.
"Toe maar! toe maar!" riep de jonge kapitein, "allen te gelijk!"
De kabeltouwen rekten uit door de krachtige werking van het braadspil.
De ankers hielden goed en slipten niet.
Het hoog water duurt maar eenige minuten. Weldra zou de waterspiegel weder dalen.
De wind woei hevig en sloeg de twee zeilen tegen den mast. Er werd eenige schudding in het schip opgemerkt.
De brik scheen op het punt om te rijzen. Misschien was de hulp van nog een paar armen genoeg om ze uit de zandbank los te werken.
"Helena!
Mary!" riep Glenarvan.
De beide jonge vrouwen voegden haar krachten bij die van hare reisgenooten.
Nog eens rammelde de spilpal.
Het werk was vergeefsch geweest. Reeds liep de ebbe en het bleek duidelijk, dat die geringe bemanning er zelfs met behulp van den wind en de zee niet in zou slagen om het vaartuig vlot te maken.
VI. Verdediging van het menscheneten.
De eerste poging tot redding, door John Mangles beproefd, was mislukt.
Zonder uitstel moest men nu tot de tweede overgaan.
Het was duidelijk, dat men de _Macquarie_ niet vlot kon krijgen, en even duidelijk, dat er niets anders overschoot dan bet schip te verlaten.
Het zou onvoorzigtig en dwaas geweest zijn om aan boord te blijven, tot er hulp kwam opdagen.
Lang voor dat het toeval een schip op de plaats der schipbreuk zou brengen, zou de _Macquarie_ verbrijzeld zijn!
De eerste storm de beste, zelfs een onstuimige zee door de zeewinden opgejaagd, zoo het tegen de banken slaan, het verbrijzelen, vernielen en het wrak in alle rigtingen verstrooijen.
Voor het zoo ver kwam, dat het uit elkander geslagen werd, wilde John aan land wezen.
Hij stelde dus voor een vlot te timmeren, sterk genoeg om de passagiers en een voldoende hoeveelheid levensmiddelen naar de zeelandsche kust over te brengen.
Het was nu geen tijd om te praten maar om te handelen.
Men ging aan het werk en was reeds een goed eind gevorderd, toen de duisternis het deed staken.
Ten acht ure, toen het avondeten gebruikt was en lady Helena en Mary reeds in het vooronder te bed waren gegaan, spraken Paganel en zijn vrienden, terwijl zij het dek op en neer gingen, over belangrijke zaken.
Robert had hen niet willen verlaten.
De wakkere knaap luisterde met open mond, gereed om een dienst te bewijzen, gereed ook om het een of ander waagstuk te ondernemen.
Paganel had aan John Mangles gevraagd, of het vlot niet de kust kon langs varen tot aan Auckland, in plaats van de reizigers aan wal te zetten.
John antwoordde, dat zulk een togt onmogelijk was met zulk een gebrekkig vaartuig.
"En zouden we met de sloep der brik hebben kunnen doen," zeide Paganel, "wat wij op een vlot niet kunnen wagen?"
"Als het moest, ja!" antwoordde John Mangles; "maar op voorwaarde, dat wij over dag voeren en 's nachts voor anker bleven liggen."
"Dus hebben die schurken, die ons achtergelaten hebben...."
"O! die waren dronken," antwoordde John Mangles, "en in die zwarte duisternis vrees ik zeer, dat zij die laaghartige vlugt met hun leven geboet hebben."
"Zooveel te erger voor hen," hernam Paganel, "en zooveel te erger voor ons; want die sloep zou ons goede diensten bewezen hebben."
"Wat er aan te doen, Paganel?" zeide Glenarvan.
"Het vlot zal ons ook wel aan den wal brengen."
"Dat had ik juist willen vermijden," antwoordde de aardrijkskundige.
"Hoe! kan een reis van hoogstens twintig mijlen schrik aanjagen aan menschen, die tegen vermoeijenis bestand zijn, na alles wat wij in de Pampa's en op onzen togt door Australië hebben uitgestaan?"
"Vrienden!" antwoordde Paganel, "ik trek evenmin onzen moed als de wakkerheid onzer gezellinnen in twijfel.
Twintig mijlen; dat is niets in ieder ander land dan Nieuw-Zeeland.
Gij zult mij niet van lafhartigheid verdenken.
Ik was het, die u door Amerika, door Australië heb medegevoerd.
Maar, ik herhaal het, dat alles is niets in vergelijking met een reis door dat verraderlijke land."
"Het ergste wat ons kan overkomen wacht ons op dit gestrande schip: een zekere ondergang!" antwoordde John Mangles.
"Wat hebben we dan toch op Nieuw-Zeeland te duchten!" vroeg Glenarvan.
"De wilden," antwoordde Paganel
"De wilden!" hernam Glenarvan.
"Kunnen wij ze niet vermijden, door de kust te volgen?"
Bovendien, tien goed gewapende en vastberaden Europeanen behoeven zich niet beangst te maken voor een aanval van eenige ellendige wilden."
"Het zijn geen ellendige wilden," antwoordde Paganel hoofdschuddende.
"De Nieuw-Zeelanders zijn verschrikkelijke lieden, die tegen de engelsche heerschappij zich verzetten, die de indringers bestrijden, die hen dikwijls overwinnen, die hen altijd opeten!"
"Menscheneters!" riep Robert, "menscheneters!" Vervolgens hoorde men hem deze beide namen mompelen:
"Mijne zuster! mevrouw Helena!"
"Vrees niet, mijn kind!" sprak Glenarvan om den knaap gerust te stellen.
"Onze vriend Paganel overdrijft!"
"Ik overdrijf niets," hervatte Paganel.
"Robert heeft getoond een man te zijn, en ik behandel hem als een man door hem de waarheid niet te verbergen.
De Nieuw-Zeelanders zijn de wreedste, om niet te zeggen de gulzigste van alle menscheneters.
Zij verslinden alles wat onder hun bereik komt.
De oorlog is voor hen alleen een jagt op dat uitstekende wild, dat mensch heet, en om de waarheid te zeggen is dat de eenige verstandige oorlog.
De Europeanen dooden hun vijanden en begraven ze.
De wilden dooden hun vijanden en eten ze op, en volgens het gevoelen van mijn landgenoot Toussenel ligt het kwaad niet zoozeer in het braden van zijn vijand als hij dood is, als wel daarin, dat men hem doodt, wanneer hij niet sterven wil."
"Paganel!" zeide de majoor, "dat is een rijke stof voor een gesprek, maar het oogenblik is er niet geschikt voor.
Of het verstandig is of niet om opgegeten te worden, wij willen niet, dat men ons zal opeten.
Maar hoe komt het, dat het christendom die afschuwelijke gewoonte om menschenvleesch te eten nog niet heeft uitgeroeid?"
"Gelooft gij dan, dat alle Nieuw-Zeelanders christenen zijn?" antwoordde Paganel.
"Slechts een gering aantal is het, en de zendelingen zijn nog maar al te dikwijls de slagtoffers dier woestaards.
Verleden jaar nog is de eerwaarde Walkner met de afschuwelijkste wreedheid doodgemarteld. De Maori's hebben hem opgehangen.
Hun vrouwen hebben hem de oogen uit het hoofd gehaald. Men heeft zijn bloed gedronken, zijn hersenen opgegeten.
En die moord heeft plaats gehad in 1864, te Opotiki, eenige uren van Auckland af, om zoo te zeggen onder het oog der engelsche autoriteiten.
Er zijn eeuwen noodig, mijne vrienden! om den aard van een menschenras te veranderen.
Wat de Maori's geweest zijn, zullen zij nog lang zijn.
Hun geheele geschiedenis is met bloed geschreven.
Wat al schepelingen hebben zij vermoord, en verslonden, van de matrozen van Tasman af tot de bemanning der _Hawes_ toe!
En het is geenszins het blanke vleesch, dat hen zoo graag heeft gemaakt.
Lang voor de komst der Europeanen zochten de Zeelanders door moord hun lust te bevredigen.
Menig reiziger heeft onder hen verkeerd, die maaltijden van menscheneters heeft bijgewoond, waarbij de gasten alleen gedreven werden door het verlangen om iets lekkers te eten, zooals het vleesch van een vrouw of een kind."
"Ba!" zeide de majoor, "zijn die verhalen niet grootendeels in de verbeelding der reizigers ontstaan?
Men is er soms op gesteld om uit gevaarlijke landen en uit de maag der menscheneters terug te komen!"
"Ik geef toe, dat er soms overdrijving plaats heeft," antwoordde Paganel.
"Maar geloofwaardige mannen hebben gesproken, de zendelingen Kendall en Marsden, de kapiteins Dillon, d'Urville, Laplace en anderen, en ik geloof hun verhalen, ik moet ze gelooven.
De Zeelanders zijn wreed van aard.
Bij den dood hunner opperhoofden slagten zij menschenoffers. Zij beweren door die offers den toorn des overledenen te stillen, die de levenden zou kunnen treffen, en tevens hem dienaren voor het andere leven aan te bieden!
Maar daar zij die nagelaten bedienden opeten na ze vermoord te hebben, mag men gelooven, dat de maag er even groot deel aan heeft als het bijgeloof." "Ik meen toch," zeide John Mangles, "dat de godsdienst een rol speelt in die tooneelen van kannibalisme.
Wanneer de godsdienst verandert, zullen de zeden dus ook veranderen."
"Goed, vriend John!" antwoordde Paganel.
"Gij werpt daar de gewigtige vraag op van den oorsprong van het menscheneten.
Heeft de godsdienst of de honger de menschen er toegebragt om elkander te verslinden?
Dat onderzoek zou in dit oogenblik ontijdig zijn. Waarom het menscheneten bestaat? die vraag is nog niet opgelost; maar het bestaat, en dat is een ernstig feit, waarover wij maar al te veel reden hebben om ons ongerust te maken."
Paganel zeide de waarheid.
Het menscheneten is even diep geworteld op Nieuw-Zeeland, als op de Fidsji-eilanden of aan de Torres-straat.
Ontwijfelbaar komt het bijgeloof in het spel bij die afschuwelijke gewoonten; maar er zijn menscheneters, omdat het wild soms schaarsch is en de honger groot.
De wilden zijn begonnen met menschenvleesch te eten om aan de eischen van den honger te voldoen, die slechts zelden verzadigd wordt; vervolgens hebben de priesters die ijselijke gewoonten tot wet gemaakt en gewijd.
De maaltijd is een godsdienstige plegtigheid geworden, ziedaar alles.
In de oogen van de Maori's is er dan ook niets natuurlijker dan elkander op te eten.
De zendelingen hebben hen dikwijls over het menscheneten ondervraagd. Zij hebben hun gevraagd, waarom zij hun broeders opaten.
Hierop antwoordden de hoofden, dat de visschen de visschen opeten, dat de honden de menschen opeten, dat de menschen de honden opeten, en dat de honden elkander opeten.
In hun godenleer komt zelfs de overlevering voor, dat een god een anderen god opat.
Hoe zouden zij met dit alles voor oogen zich het genoegen kunnen ontzeggen om hun evenmensch op te eten?
Ook beweren de Zeelanders, dat men door een dooden vijand op te eten ook zijn geestelijk deel vernietigt.
Zoo erft men zijn ziel, zijn kracht, zijn dapperheid, die vooral in de hersenen zetelen.
Dit gedeelte van den mensch komt daarom op de feestmalen als hoofdschotel en lekker beetje voor.
Paganel hield intusschen niet zonder grond staande, dat de zinnelijkheid en vooral de nood de Zeelanders tot menscheneten aanspoorden, en niet alleen de wilden van Oceanië, maar ook de wilden van Europa.
"Ja," voegde hij er bij, "het menscheneten heeft lang bestaan onder de voorvaderen der beschaafde volken, en, beschouwt dit niet als op u persoonlijk gemunt, vooral bij de Schotten."
"Inderdaad?" vroeg Mac Nabbs.
"Ja, majoor!" hernam Paganel.
"Wanneer gij zekere uitdrukkingen van den heiligen Hieronymus over de Atticoli van Schotland leest, zult gij zien, wat gij van uwe voorvaderen denken moet!
En zonder tot vóórhistorische tijden op te klimmen, werd onder de regeering van Elisabeth, in denzelfden tijd toen Shakspeare over zijn Shilock peinsde, de schotsche struikroover Sawney Bean niet ter dood gebragt om de misdaad van menscheneten?
En welk gevoel had hem aangezet om menschenvleesch te eten?
De godsdienst?
Neen de honger."
"De honger?" vroeg John Mangles.
"De honger," verzekerde Paganel; "maar vooral de noodzakelijkheid, waarin het vleeschetend dier zich bevindt, om zijn vleesch en bloed weer te herstellen door de stikstof in de dierlijke zelfstandigheden.
De longen moeten tot haar werkzaamheid in staat worden gesteld door knolvormige en zetmeel bevattende planten.
Maar wie sterk en werkzaam zijn wil, moet die bloedvormende spijzen gebruiken, die het slijten der spieren herstellen.
Zoo lang de Maori's geen leden zijn van de maatschappij der groenteneters, zullen zij vleesch eten en wel menschenvleesch."
"Waarom geen vleesch van dieren?" vroeg Glenarvan.
"Omdat zij geen dieren hebben," antwoordde Paganel, "en dit moet men weten, niet om hun gewoonte van menschenvleesch te eten te verontschuldigen, maar om ze te verklaren.
Viervoetige dieren, zelfs vogels zijn zeldzaam in dit onherbergzaam land.
De Maori's hebben zich daarom altijd met menschenvleesch gevoed.
Er zijn zelfs "jaargetijden om de menschen te eten," gelijk in de beschaafde landen jaargetijden om te jagen.
Dan beginnen de groote drijfjagten, dat wil zeggen de groote oorlogen, en geheele volksstammen worden op de tafels der overwinnaars opgedischt."
"Volgens uw gevoelen, Paganel!" sprak Glenarvan, zal het menscheneten dus eerst ophouden, wanneer schapen, runderen en zwijnen in de weiden van Nieuw-Zeeland sterk zullen vermenigvuldigen?"
"Zeker, waarde lord! en dan nog zal het jaren duren, voor de Maori's het zeelandsche vleesch ontwend zijn, dat ze boven alles verkiezen; want de zoons zullen lang beminnen wat hun vaders bemind hebben.
Volgens hun zeggen heeft dat vleesch den smaak van varkensvleesch, maar met meer wildsmaak.
Op blank vleesch zijn ze minder verlekkerd, omdat de blanken zout in hun eten doen, hetgeen hun een bijzondere geur heeft, die bij de lekkerbekken niet zeer getrokken is."
"Ze zijn nog al moeijelijk te voldoen!" zeide de majoor.
"Maar eten ze dat blanke of zwarte vleesch raauw of gebraden?"
"Waar ge al niet naar vraagt, mijnheer Mac Nabbs!" riep Robert.
"Wel, mijn jongen!" antwoordde de majoor ernstig, "als ik ooit tot spijs moet strekken aan een menscheneter, zou ik liefst gebraden worden!"
"Waarom?"
"Om zeker te zijn, dat ik niet levend verslonden werd!"
"Goed, majoor!" hernam Paganel; "maar als gij nu eens levend gebraden werd?"
"In ieder geval," antwoordde de majoor, "zou ik het niet graag in mijn keus hebben."
"Dat mag wezen zooals het wil, Mac Nabbs! maar als het u genoegen doet," antwoordde Paganel, "weet dan, dat de Nieuw-Zeelanders het vleesch alleen gebraden of gerookt eten.
Het zijn goed onderwezen menschen, die wel weten wat lekker smaakt.
Maar wat mij aangaat, ik vind de gedachte van opgegeten te worden hoogst onaangenaam!
Zijn leven te eindigen in de maag van een wilde, foei!"
"Het slot van dit alles is," zeide John Mangles, "dat wij niet in hun handen moeten vallen.
Ook willen wij maar hopen, dat het christendom eenmaal die ijselijke gewoonten zal afschaffen."
"Ja, dat moeten wij hopen," antwoordde Paganel; "maar, geloof mij, een wilde, die menachenvleesch geproefd heeft, zal er niet ligt van afzien.
Gij kunt er zelven over oordeelen uit deze twee feiten."
"Het eerste wordt medegedeeld in de Verslagen der Jezuïten-orde in Brazilië. Een portugeesch zendeling ontmoette eens een oude zeer zieke braziliaansche vrouw.
Zij had nog maar weinige dagen te leven. De Jezuït onderrigtte haar in de waarheden van het christendom, die de stervende zonder tegenspraak aannam.
Na het zielevoedsel dacht hij ook aan het voedsel des ligchaams, en bood der boetelinge eenige europeesche versnaperingen aan.
"Helaas!" antwoordde de oude, "mijn maag kan volstrekt geen voedsel meer verdragen.
Er is nog maar één ding, waarin ik trek zou hebben, maar bij ongeluk kan hier niemand het mij bezorgen."--"Wat is dat dan?" vroeg de Jezuït.--"Ach, mijn zoon! het is de hand van een jongentje!
Ik verbeeld mij, dat ik die beentjes met smaak zou afkluiven!"
"Zoo! zoo! maar is dat dan goed?" vroeg Robert.
"Mijn tweede geschiedenis zal u het antwoord geven, mijn jongen!" hernam Paganel. "Eens verweet een zendeling aan een menscheneter die afgrijselijke gewoonte om menschenvleesch te eten, die strijdt met de goddelijke wetten.
"En dus moet het slecht zijn," voegde hij er bij.--"Ach! vader!" antwoordde de wilde, terwijl hij een begeerigen blik op den zendeling sloeg, "zeg, dat God het verbiedt! Maar zeg niet, dat het slecht is!
Als gij het maar eens gegeten hadt!..."
VII. Eindelijk bereiken zij het land, dat zij moesten ontvlieden.
De feiten, door Paganel medegedeeld, waren ontegensprekelijk.
De wreedheid der Nieuw-Zeelanders was aan geen twijfel onderhevig.
Aan land gaan was dus met gevaar gepaard. Maar al was dat gevaar nog honderdmaal grooter geweest, men moest het tarten.
John Mangles gevoelde de noodzakelijkheid om zoo spoedig mogelijk een schip te verlaten, dat aan een zekeren ondergang was gewijd.
Geen aarzeling was mogelijk bij de keus tusschen twee gevaren, waarvan het eene zeker, het andere slechts waarschijnlijk was.
En op de kans van door een schip opgenomen te worden viel eigenlijk niet te rekenen.
De _Macquarie_ lag niet op den weg der schepen, die naar Nieuw-Zeeland stevenen.
Zij gaan óf noordelijker naar Auckland óf zuidelijker naar Nieuw-Plymouth.
De schipbreuk had juist tusschen die twee punten plaats gehad, op het onbewoonde gedeelte der kust van Ika-Na-Maoeï. Die kust stond in een slechten reuk.
De schepen doen hun uiterste best om ze te mijden, en zoo de wind hen er heenvoert, om zich zoo spoedig mogelijk er van te verwijderen.
"Wanneer zullen wij vertrekken?" vroeg Glenarvan.
"Morgen ochtend om tien ure," antwoordde John Mangles.
"Dan komt de vloed opzetten, die ons aan land zal brengen."
Daags daaraan, den 5den Februarij, ten acht ure, was het vlot afgetimmerd.
John had de uiterste zorg besteed aan het want.
De voormars, die voor het uitbrengen der ankers gediend had, was niet toereikend om reizigers en levensmiddelen over te voeren. Een stevig vaartuig, dat bestuurd kon worden en in staat was om gedurende een overtogt van negen mijlen zee te bouwen, was een volstrekte behoefte.
Het scheepswant alleen kon de noodige bouwstoffen daartoe opleveren.
Wilson en Mulrady waren aan het werk gegaan.
Het tuig werd afgekapt en na een aantal bijlslagen viel de groote mast, die van onderen aangevallen werd, aan stuurboord over de verschansing, die onder zijn val kraakte.
De _Macquarie_ was nu zoo kaal als een pont.
De ondermast, de fokkesteng en de bramsteng werden doorgezaagd en gescheiden.
Nu dreven de voornaamste stukken van het vlot. Zij werden met de overblijfselen van den fokkemast vereenigd en deze sparren stevig met elkander verbonden.
John zorgde, dat er in de tusschenruimten een half dozijn leege vaten geplaatst werden, die het geheel boven water moesten houden.
Toen deze onderlaag goed vast was, had Wilson er een soort van openen vloer over gelegd, gemaakt van de roosters van het schip.
De golven konden dus op het vlot breken zonder er op te blijven, en de reizigers waren beveiligd tegen nat worden.
Ook vormden eenige stevig vastgezette watervaten een soort van cirkelvormig schanskleed en beschermden het vlot tegen de zware golven.
Toen John zag, dat de wind dien morgen gunstig was, liet hij midden op het vlot de bramra zetten bij wijze van een mast.
Zij werd met touwen vastgemaakt en van een noodzeil voorzien.
Een groote riem met een breed blad, die achter werd aangebragt, stelde hem in staat om het vlot te sturen, wanneer de wind het genoeg snelheid verleende.
Zoo kon dit goed zamengestelde vlot de deining weerstaan.
Maar zou het naar het roer luisteren, zou het de kust bereiken, wanneer de wind eens omliep? dat was de vraag.
Ten negen ure begon men het te laden.
Eerst werden er genoeg levensmiddelen opgebragt om tot Auckland te strekken; want er viel niet te rekenen op de voortbrengselen van dien ondankbaren bodem.
Olbinett had nog wat over van het verduurzaamde vleesch, het overschot van de levensmiddelen, die voor de reis met de _Macquarie_ waren aangekocht.
Het beteekende echter niet veel.
Men moest zich vergenoegen met den groven scheepskost, wat middelmatige scheepsbeschuit en twee vaatjes gezouten visch.
De hofmeester schaamde zich de oogen uit het hoofd.
Deze levensmiddelen werden in luchtdigte, gestopte en voor het zeewater ondoordringbare kisten gedaan, vervolgens op het vlot gebragt en met sterke krabbers aan den voet van den noodmast vastgesjord.
De wapenen en het kruid werden op een veilige drooge plaats gelegd.
Gelukkig waren de reizigers goed gewapend met karabijnen en revolvers.
Ook een werpanker werd medegenomen, in geval John niet met één getij het land kon bereiken en dus in zee zou moeten ankeren.
Ten tien ure werd de vloed merkbaar.
De wind was noordwest, wel zwak, maar gunstig. De oppervlakte der zee stond een weinig hol.
"Zijt gij gereed?" vroeg John Mangles.
"Alles in orde, kapitein!" antwoordde Wilson.
"Valt!" riep John.
Lady Helena en Mary Grant klommen een ruwe touwladder af en gingen aan den voet van den mast op de kisten met levensmiddelen zitten; haar reisgenooten omringden haar.
Wilson greep het roer. John plaatste zich bij de geitouwen, en Mulrady hakte het sjortouw door, waarmede het vlot naast het schip vast lag.
Het zeil werd losgemaakt, en door tij en wind voortgestuwd zette het vlot koers naar de kust.
Het land was negen mijlen van hen af, een middelmatige afstand, dien een sloep met goede roeijers bemand in drie uren zou afgelegd hebben.
Maar met het vlot zou het langer duren.
Bleef de wind in dien hoek, dan kon men misschien in één getij de kust bereiken.
Maar ging de wind liggen, dan zou de eb het doen afdrijven, en men zou ten anker moeten gaan om den volgenden vloed af te wachten.
Dat was zeer bedenkelijk, en John Mangles maakte zich er ook wel ongerust over.
Toch gaf hij den moed niet op.
De wind werd sterker.
De vloed was om tien ure begonnen, en derhalve moesten zij ten drie ure landen, op straffe van het anker te moeten werpen of door het vallende water weer naar zee te worden gedreven. Het begin van den overtogt was zeer gelukkig.
Langzamerhand bedekten de vloedgolven de zwarte toppen der riffen en het gele tapijt der banken. Groote oplettendheid en buitengewone bekwaamheid waren noodig om die overstroomde ondiepten te mijden en een vaartuig te besturen, dat slecht naar het roer luisterde en ligt uit den koers dreef.
Om twaalf ure was het nog vijf mijlen van de kust.
De tamelijk heldere lucht veroorloofde om het afwisselende voorkomen van den grond te onderscheiden.
In het noord-oosten verhief zich een twee duizend vijf honderd voet hooge berg.
Hij teekende zich op een vreemde wijze tegen den gezigteinder af, en zijn schaduwbeeld vertoonde den grijnzenden kop van een aap van ter zijde gezien, met den nek van boven.
Het was de Pirongia, die volgens de kaart juist op acht en dertig graden breedte ligt.
Om half een wees Paganel, dat alle klippen onder het wassende water verdwenen waren.
"Op ééne na," antwoordde lady Helena.
"Welke, mevrouw?" vroeg Paganel.
"Daar," antwoordde lady Helena op een zwarte stip wijzende een mijl voor hen uit.
"Zoo waar," antwoordde Paganel. "Wij dienen ze goed in het oog te houden om er niet op te stooten; want de vloed zal ze weldra overdekken."
"Ze ligt juist voor den noordelijken top van den berg," zeide John Mangles.
"Wilson! draag zorg, dat wij ze ter zijde laten liggen."
"Ja, kapitein!" antwoordde de matroos, die met zijn geheele zwaarte op het ruwe roer ging liggen.
In een half uur vorderden zij een halve mijl.
Maar, wat vreemd was, de zwarte stip bleef maar altijd boven water.
John bezag ze naauwkeurig, en om ze nog beter waar te nemen, leende hij den kijker van Paganel.
"Dat is geen rif," zeide hij na een kort onderzoek, "dat is een drijvend voorwerp, dat met de golven op en neergaat."
"Is het soms een stuk van de masten der _Macquarie_?" vroeg lady Helena.
"Neen!" antwoordde Glenarvan, "geen stuk van het wrak heeft zoo ver kunnen afdrijven."
"Wacht eens!" riep John Mangles, "ik zie wat het is, het is de sloep!"
"De sloep van de brik!" riep Glenarvan.
"Ja, mylord!
De sloep van de brik het onderst boven!"
"Die ongelukkigen!" riep lady Helena. "Zij zijn stellig verdronken!"
"Ja, mevrouw!" antwoordde John Mangles, "en zij moesten verdrinken; want in deze branding op een holle zee, in dien duisteren nacht, liepen zij het verderf in den mond!"
"De hemel zij hun genadig!" mompelde Mary Grant.
De passagiers zwegen eenige oogenblikken.
Zij beschouwden het ranke bootje, dat al meer naderde.
Het was zeker op vier mijlen van het land gestrand, en ongetwijfeld was geen een van de opvarenden gered.
"Maar die boot kan ons van dienst zijn," zeide Glenarvan.
"Dat is zoo," antwoordde John Mangles.
"Zet den koers daarheen, Wilson!"
De rigting van het vlot werd eenigzins veranderd; maar de koelte begon te minderen, en eerst om twee ure waren ze bij het bootje.
Mulrady, die voorop stond, keerde den schok, en de gestrande jol werd op zijde van het vlot gehaald.
"Ledig?" vroeg John Mangles.
"Ja, kapitein!" antwoordde de matroos, "de boot is leeg en haar boordplanken zijn open.
Wij hebben er dus niets aan."
"Kunnen wij er niets mee uitvoeren?" vroeg Mac Nabbs.
"Niets," antwoordde John Mangles.
"Het is goed brandhout."
"Dat spijt me," zeide Paganel; "want die jol had ons te Auckland kunnen brengen."
"Wij moeten ons er in schikken, mijnheer Paganel!" antwoordde John Mangles.
"Op een zoo onstuimige zee verkies ik ook ons vlot nog boven dit zwakke bootje.
Een ligte schok is genoeg geweest om het te verbrijzelen!
Wij hebben hier dus niet langer noodig, mylord!"
"Zooals gij goedvindt, John!" zeide Glenarvan.
"Vooruit, Wilson!" hernam de jonge kapitein; "en regt op de kust aan!"
De vloed zou nog omtrent een uur duren.
Men vorderde nog een paar mijlen.
Maar toen ging de wind bijna geheel liggen, en scheen hij een landwind te willen worden.
Het vlot bleef onbewegelijk. Weldra begon het zelfs met de ebbe zee in te drijven.
John kon geen seconde aarzelen. "Laat vallen 't anker!" riep hij.
Mulrady, die dit bevel wel verwacht had, liet het anker op vijf vaam water vallen.
Het vlot week een weinig terug, zoover het sterk gespannen ankertouw toeliet, en bleef met het voorste gedeelte naar de kust gekeerd.
Het noodzeil werd opgegeid, en de noodige maatregelen genomen voor een vrij lang oponthoud.
Het zou toch wel 's avonds negen ure worden, voor de vloed weer kwam opzetten, en daar John Mangles volstrekt geen lust had om 's nachts te varen, bleef hij tot 's morgens vijf ure ten anker.
Het land was drie mijlen verder zigtbaar.
De zee stond zeer bol en scheen voortdurend op de kust te staan. Daarom vroeg Glenarvan ook, toen hij vernam, dat zij den gebeelen nacht daar blijven zouden, waarom John van dien stroom geen gebruik maakte om digter bij de kust te komen.
"Uwe oogen misleiden u, Uwe Edelheid!" antwoordde de jonge kapitein. "Hoewel de golven schijnen vooruit te gaan is het toch zoo niet.
Het is slechts een schommeling der waterdeeltjes, anders niet.
Werp maar een stuk hout op die golven, en gij zult het op dezelfde plaats zien blijven, zoolang de eb zich niet doet gevoelen.
Er zit dus niets anders op dan geduld te oefenen."
"En te gaan eten," voegde de majoor er bij.
Olbinett haalde uit een kist met levensmiddelen eenige stukken gedroogd vleesch en een dozijn beschuiten.
De hofmeester schaamde zich, dat hij zijn meester zulk een schralen kost moest voorzetten.
Maar een ieder was er mee te vreden, zelfs de dames, die echter weinig trek hadden ten gevolge van de slingerende beweging van het vlot.
Die schokken van het vlot en de rukken van het kabeltouw, waaraan het vastlag, waren onuitstaanbaar. Onophoudelijk geslingerd op korte en dansende golven, kon het niet harder stooten op de scherpe punten eener blinde klip.
Soms scheen het, dat het aan den grond raakte.
Het ankertouw schuurde hevig en om het half uur vierde John er een vaâm van uit, om het te vernieuwen.
Zonder die voorzorg zou het stellig gebroken zijn en dan moest het vlot, aan zich zelf overgelaten, zeker in zee drijven en vergaan.
Men kan dus ligt begrijpen, hoe beangst John was. Het touw kon breken of het anker slippen, en in beide gevallen was hij verloren.
Het werd nacht.
Reeds dook de zonneschijf, door de straalbreking vergroot, bloedrood onder de kim.
De laatste strepen water blonken in het westen en fonkelden als stroomen gesmolten zilver.
Aan dien kant was alles lucht en water, op één scherp begrensd punt na, de romp van de _Macquarie_, die onbewegelijk op de bank vastzat.
De kortstondige schemering maakte bijna geen scheiding tusschen nacht en dag, en spoedig werd het land ten oosten en ten noorden onzigtbaar.
Die schipbreukelingen verkeerden op dat bekrompene vlot in die zwarte duisternis waarlijk in geen benijdbaren toestand!
Sommigen vielen in een angstige en door benaauwde droomen afgebroken sluimering, anderen konden geen uur slapen.
Toen de zon opging waren allen afgemat door de vermoeienissen van dien nacht.
Met den vloed stak ook de zeewind weer op.
Het was 's morgens vier ure.
De tijd drong.
John maakte zich gereed om onder zeil te gaan.
Hij gaf bevel om het anker te ligten. Maar de ankertanden waren door de rukken van het touw diep in het zand gewoeld.
Zonder braadspil was het niet los te krijgen, ook niet met de talies, die Wilson gebruikte.
Een half uur verliep met vergeefsche pogingen.
In zijn ongeduld om onder zeil te gaan liet John den kabel kappen, waarbij hij natuurlijk zijn anker verspeelde en zich de mogelijkheid benam om, als de nood het eischte, wanneer soms die vloed niet toereikend was om hen aan wal te brengen, te ankeren.
Maar hij wilde niet langer wachten, en een houw met de bijl leverde het vlot over aan de genade van den wind en van een stroom van twee knoopen in het uur.
Het zeil werd losgemaakt.
Langzaam dreven zij naar het land, dat zich als een graauwe massa voordeed tegen den achtergrond des hemels, dien de opgaande zon verlichtte.
Met veel beleid werden de riffen vermeden en omgevaren.
Maar met dien zwakken zeewind scheen het vlot maar niet te vorderen.
Wat al moeite kostte het om dat Nieuw-Zeeland te bereiken, waar een landing zoo gevaarlijk was.
Om zeven ure waren zij echter nog maar een mijl van het land af.
De branding was vreeselijk, de kust zeer steil.
Men moest een geschikte landingsplaats zoeken.
De wind verzwakte allengs en ging eindelijk geheel liggen.
Het slappe zeil klapperde tegen den mast. John liet het opgeijen.
De vloed alleen dreef het vlot naar de kust; maar aan besturen viel niet meer te denken, en ontzaggelijke wierplanten vertraagden nog zijn vaart.
Ten acht ure zag John, dat zij zoo goed als stil bleven liggen, drie kabellengten van den oever af.
Hij had geen anker meer. Zou de eb hem dan misschien weer naar zee meevoeren?
Met gebalde vuisten, inwendig door onrust verteerd, sloeg John een woesten blik op dat ongenaakbare land.
Gelukkig,--ditmaal althans gelukkig,--had er een schok plaats.
Het vlot lag stil. Het was gestrand op een zandbank vijf en twintig vaam van de kust af.
Glenarvan, Robert, Wilson en Mulrady sprongen in zee. Van de eene hand in de andere overgaande, kwamen de dames aan land, zonder een plooi van haar kleedjes nat gemaakt te hebben, en weldra zetten allen, met wapens en levensmiddelen, den voet op die geduchte kust van Nieuw-Zeeland.
VIII.
Tegenwoordige toestand van dat land.
Glenarvan had terstond langs de kust naar Auckland willen gaan.
Maar dien morgen was de lucht zwaar bewolkt, en tegen tien ure, na de ontscheping, verdigtten de dampen zich tot een geweldige regenbui.
Derhalve was het onmogelijk om op reis te gaan en dwong de nood hen een schuilplaats te zoeken.
Wilson ontdekte zeer van pas een grot, die de zee in de basaltrotsen aan de kust had uitgehold.
De reizigers vlugtten er in met hun wapens en levensmiddelen.
Daar lag een groote hoop gedroogd zeegras, dat de golven er hadden ingespoeld. Men was zeer tevreden met die natuurlijke legerstede, enige stukken hout werden aan den ingang der grot opgestapeld en vervolgens aangestoken, en nu trachtten allen zich bij dat vuur te droogen.
John hoopte, dat de duur van dien stortregen in omgekeerde verhouding staan zou tot zijn hevigheid.
Maar dat was zoo niet.
Het eene uur na het andere verliep, zonder dat er verandering kwam in den toestand der lucht.
Tegen elf ure begon het harder te waaijen en nog erger te regenen.
Die tegenspoed zou den geduldigsten mensch ongeduldig gemaakt hebben.
Maar wat er aan te doen?
Het zou dwaasheid geweest zijn om zonder voertuig zulk een storm te tarten.
Ook kon men in weinige dagen Auckland bereiken, en dus kwam het op een oponthoud van twaalf uren niet aan, althans wanneer de inboorlingen niet opdaagden.
Gedurende die gedwongen rust liep het gesprek over de voorvallen van den oorlog, waarvan Nieuw-Zeeland toen het tooneel was.
Maar om het gewigt der omstandigheden goed te begrijpen, waarin de schipbreukelingen der _Macquarie_ verkeerden, moet men de geschiedenis dier worsteling kennen, die het eiland Ika-Na-Maoeï van bloed deed stroomen.
Sedert de komst van Abel Tasman in de Cook-straat, den 18den December 1642, waren de Nieuw-Zeelanders wel dikwijls door europeesche schepen bezocht, maar toch vrij gebleven op hun onafhankelijke eilanden.
Geen enkele europeesche mogendheid dacht er aan om zich van dien archipel meester te maken, die de Stille Zuidzee beheerscht.
De zendelingen, op verschillende punten gevestigd, waren de eenigen, die aan deze nieuwe landstreken de weldaden der christelijke beschaving bragten.
Sommigen hunner, en voornamelijk de anglikaansche, bereidden de zeelandsche opperhoofden er echter op voor om zich te krommen onder het engelsche juk.
Zij wisten dezen zoo slim om den tuin te leiden, dit zij een brief teekenden aan koningin Victoria gerigt om haar bescherming in te roepen.
Maar de schrandersten onder hen voelden de dwaasheid van dien stap, en een hunner liet, na op den brief een afbeelding van de figuren, waarmee hij getatoeëerd was, gedrukt te hebben, deze profetische woorden hooren: "Wij hebben ons land verloren; voortaan behoort het ons niet meer; weldra zal de vreemdeling zich er meester van komen maken en wij zullen zijn slaven zijn."
Werkelijk kwam den 29sten Januarij 1840 de korvet _Herald_ in de Eilanden-baai, in het noorden van Ika-Na-Maoeï.
De scheepskapitein Hobson landde bij het dorp Korora-Reka.
De inwoners werden uitgenoodigd een volksvergadering in de protestantsche kerk bij te wonen.
Daar werden hun de regten voorgelezen, die kapitein Hobson van de koningin van Engeland had verkregen.
Den 5den Februarij daaraanvolgenden werden de voornaamste zeelandsche opperhoofden bij den engelschen resident in het dorp Païa geroepen.
Kapitein Hobson trachtte hun onderwerping te verkrijgen, zeggende, dat de koningin troepen en schepen zou zenden om hen te beschermen, dat hun regten gewaarborgd bleven, dat hun vrijheid onaangerand zou blijven.
Hun eigendommen echter zouden aan koningin Victoria toebehooren, aan wie zij verpligt waren ze te verkoopen.
De meeste opperhoofden vonden die bescherming wat duur en weigerden ze aan te nemen.
Maar de beloften en geschenken vermogten meer op die onbeschaafde gemoederen dan de groote woorden van kapitein Hobson, en de inbezitneming werd bekrachtigd.
Maar wat was er voorgevallen van dat jaar 1840 af tot den dag toe, waarop de _Duncan_ de golf van Clyde verliet?
Jacques Paganel wist alles, en was bereid om zijn reisgenooten alles mede te deelen.
"Mevrouw!" antwoordde hij op de vragen van lady Helena, "ik herhaal, wat ik vroeger reeds gezegd heb, dat de Nieuw-Zeelanders een moedig volk zijn, dat na een oogenblik toegegeven te hebben, zijn land voet voor voet betwist aan de engelsche indringers.
De stammen der Maori's zijn op dezelfde leest geschoeid als de oude schotsche clans.
Het zijn eigenlijk groote famieljes, die een opperhoofd erkennen, welke streng staat op volslagen onderwerping aan zijn gezag.
De mannen van dit ras zijn fier en dapper; sommigen zijn groot en hebben gladde haren, gelijk de Maltezers of de joden uit Bagdad, en maken den heerschenden stand uit; anderen zijn kleiner en ineengedrongen, evenals de Mulatten; maar allen zijn sterk, trotsch en oorlogzuchtig.
Zij hebben een beroemd opperhoofd gehad, Hibi geheeten, een echte Vercingetorix.
Het behoeft u dus niet te verwonderen, dat de oorlog met de Engelschen eindeloos duurt op Ika-Na-Maoeï, want daar woont de vermaarde stam der Waikato's, die William Thompson tot verdediging van den grond in het gevecht brengt."
"Maar zijn de Engelschen geen meesters van de voornaamste punten vau Nieuw-Zeeland?" vroeg John Mangles.
"Zonder twijfel, waarde John!" antwoordde Paganel.
"Na de inbezitneming door kapitein Hobson, later gouverneur van het eiland, zijn er allengs van 1840 tot 62 negen koloniën gesticht op de voordeeligste plaatsen.
Zij vormen negen provinciën; vier op het noordelijke eiland: de provinciën Auckland, Taranaki, Wellington en Hawkesbay; vijf op het zuidelijke eiland: de provinciën Nelson, Marlborough, Otago en Southland; de geheele bevolking dier negen provinciën bedroeg den 8sten Junij 1864 honderd tachtig duizend driehonderd zes en veertig inwoners.
Allerwegen zijn belangrijke koopsteden verrezen.
Wanneer wij te Auckland komen, zult gij genoodzaakt zijn onvoorwaardelijk de ligging te bewonderen van dat Corinthe van het zuiden, dat de naauwe landengte beheerscht, die als een brug over de Stille Zuidzee is geslagen, en reeds twaalf duizend zielen telt. Nieuw-Plymouth in het westen.
Ahuhiri in het oosten, Wellington in het zuiden zijn reeds bloeijende steden vol vertier.
Op het eiland Tavai-Poenamoe zoudt gij verlegen zijn in de keus tusschen Nelson, het Montpellier der tegenvoeters, den tuin van Nieuw Zeeland, Picton aan de Cooks-straat, Christchurch, Invercargill en Dunedin, in de rijke provincie Otago, waar de goudzoekers van heinde en ver heenstroomen.
En merk op, dat hier niet bedoeld wordt een verzameling van eenige hutten, een opeenhooping van wilde gezinnen, maar wel echte steden, met havens, kerken, banken, dokken, kruidtuinen, museums van natuurlijke historie, acclimatatietuinen, dagbladen, hospitalen, inrigtingen van liefdadigheid, hoogescholen, vrijmetselaars-loges, clubs, zangverenigingen, schouwburgen en gebouwen voor wereldtentoonstellingen, niet meer noch minder dan te Londen of te Parijs!
En als mijn geheugen mij geen parten speelt, zijn in 1865, in dit jaar, en misschien terwijl ik met u spreek, de voortbrengselen der nijverheid van de geheele aarde tentoongesteld in een land van menscheneters!"
"Hoe! ondanks den oorlog met de inboorlingen?" vroeg lady Helena.
"De Engelschen geven ook wat om een oorlog, mevrouw!" antwoordde Paganel. "Zij vechten en houden tentoonstellingen te gelijk.
Dat hindert hen niet.
Zij leggen zelfs spoorwegen aan onder bet bereik van de kogels der Nieuw-Zeelanders.
In de provincie Auckland loopen de spoorweg van Drury en die van Mere-Mere door de voornaamste punten, welke de opstandelingen bezet houden.
Ik wil wedden, dat de werklieden geweerschoten wisselen van de locomotief."
"Maar hoe staat het thans met dien eindeloozen oorlog?" vroeg John Mangles.
"Het is nu reeds meer dan zes maanden geleden, dat wij Europa verlaten hebben," antwoordde Paganel; "dus kan ik niet weten, wat er sedert ons vertrek voorgevallen is, op eenige feiten echter na, die ik op onze reis door Australië in de Maryborougsche en Seymoursche kranten gelezen heb.
Maar toen werd er hard gevochten op het eiland Ika-Na-Maoeï."
"En wanneer is die oorlog begonnen?" zeide Mary Grant.
"Gij wilt zeggen "weder begonnen", lieve miss!" antwoordde Paganel, "want de eerste opstand had in 1845 plaats.
Tegen het einde van 1863; maar reeds lang te voren maakten de Maori's zich gereed om het juk der engelsche heerschappij af te schudden.
De nationale partij onder de inboorlingen deed haar uiterste best om de verkiezing van een maori opperhoofd te bewerken.
Zij wilde den ouden Potatau koning, en van zijn dorp, tusschen de Waikato en de Waipa gelegen, de hoofdstad van het nieuwe koningrijk maken.
Die Potatau was een meer sluwe dan stoute grijsaard; maar hij had een krachtvollen en schranderen eersten minister, een afstammeling van den stam dier Ngatihahua's, die voor den inval der vreemdelingen de landengte van Auckland bewoonden.
Die minister, William Thompson geheeten, werd de ziel van dien onafhankelijkheidsoorlog.
Hij bragt de troepen der Maori's op een zeer goeden voet.
Op zijn aansporing vereenigde een opperhoofd van Taranaki de verstrooide stammen tot een zelfde doel; een ander opperhoofd van de Waikato's vormde het "landverbond," een echt verbond voor het algemeene welzijn, dat zich voorstelt de inboorlingen te verhinderen hun landerijen aan de engelsche regeering te verkoopen; er werden maaltijden gehouden, evenals in beschaafde landen, waar een omwenteling op het punt staat van uit te barsten.
De engelsche dagbladen begonnen die onrustbarende voorteekenen mede te deelen, en de regeering werd ernstig ongerust over dat drijven van het "landverbond."
Kortom, de gemoederen waren opgewonden, de mijn gereed om te springen.
Er was maar een vonk noodig of liever de botsing van twee belangen om ze voort te brengen." "En die botsing?..." vroeg Glenarvan.
"Had in 1860 plaats," antwoordde Paganel, "in de provincie Taranaki, op de zuidwestkust van Ika-Na-Maoeï.
Een inlander bezat drie honderd bunders land in de nabijheid van Nieuw-Plymouth.
Hij verkocht ze aan het engelsch bestuur.
Maar toen de landmeters kwamen om den verkochten grond op te meten, verzette zich het opperhoofd Kingi, en in de maand Maart legde hij op de betwiste drie honderd bunders een met palissaden versterkte legerplaats aan.
Eenige dagen later nam kolonel Gold aan bet hoofd zijner troepen dat kamp in, en dienzelfden dag werd het eerste schot in den volksoorlog gelost."
"Zijn de Maori's talrijk?" vroeg John Mangles.
"De inlandsche bevolking is in een eeuw sterk verminderd," antwoordde de aardrijkskundige.
"In 1769 schatte Cook ze op vier honderd duizend inwoners.
Volgens de opgave van het _Inlandsch Beschermheerschap_ bedroeg ze in 1845 honderd negen duizend.
De beschavende moorden, de ziekten en het vuurwater hebben ze gedund; maar op de twee eilanden blijven nog negentig duizend inboorlingen over, waaronder dertig duizend krijgslieden, die de europeesche troepen lang werk zullen geven."
"Is de opstand tot nog toe gelukt?" vroeg lady Helena.
"Ja, mevrouw! en de Engelschen zelven hebben dikwijls den moed der Nieuw-Zeelenders bewonderd.
Zij voeren een partijgangers-oorlog, wagen schermutselingen, overvallen kleine afdeelingen, plunderen de hoeven der kolonisten.
Generaal Cameron was niet op zijn gemak in die velden, waarvan hij alle struiken moest laten doorzoeken.
Na een langdurige en moorddadige worsteling hadden de Maori's in 1863 een groote versterkte stelling ingenomen aan de Boven-Waikato, aan de uitloopers van een steile heuvelketen, door drie verdedigings-liniën gedekt.
Profeten riepen de geheele inlandsche bevolking op tot verdediging van den vaderlandschen grond en beloofden de verdelging der "pakeka's," dat wil zeggen van de blanken.
Drie duizend man trokken op onder bevel van generaal Cameron en gaven den Maori's geen kwartier meer, na den barbaarschen moord op kapitein Sprent gepleegd.
Bloedige slagen werden geleverd. Sommige duurden twaalf uren, zonder dat de Maori's voor de europeesche kanonnen weken.
De strijdhaftige stam der Waikato's onder bevel van William Thompson vormde de kern der strijders voor de onafhankelijkheid.
Die inlandsche veldheer had eerst derdehalf, later acht duizend krijgslieden onder zijn bevel.
De onderdanen van Shongi en Heki, twee geduchte opperhoofden, kwamen hem te hulp.
In dien heiligen oorlog deelden de vrouwen in de zwaarste vermoeienissen.
Maar het regt zegeviert niet altijd.
Na moorddadige gevechten gelukte het generaal Cameron het district Waikato te onderwerpen, een ledig en ontvolkt district, want de Maori's ontvlugtten naar alle zijden.
Er hadden bewonderenswaardige wapenfeiten plaats.
Vier honderd Maori's, in de vesting Orakan opgesloten en door duizend Engelschen onder bevel van den brigadier-generaal Carey belegerd, weigerden zich over te geven, hoewel honger en dorst hen kwelden.
En op klaarlichten dag baanden zij zich een weg door het verzwakte 40ste regiment en redden zich over de moerassen."
"En heeft de onderwerping van het district Waikato een eind gemaakt aan dien bloedigen oorlog?" vroeg John Mangles.
"Neen, mijn vriend!" antwoordde Paganel.
"De Engelschen hebben het voornemen om in de provincie Taranaki binnen te rukken en Mataitawa, de vesting van William Thompson, te belegeren.
Maar zij zullen ze niet zonder aanmerkelijke verliezen innemen.
Toen ik gereed stond Parijs te verlaten, vernam ik, dat de gouverneur en de generaal de onderwerping der Tarangastammen aangenomen en hun drievierden hunner landerijen gelaten hebben.
Er was ook sprake van, dat de hoofdaanvoerder van den opstand, William Thompson, er aan dacht om zich over te geven; maar de australische dagbladen hebben die tijding niet bevestigd; het tegendeel is veeleer waar.
Het is dus zeer waarschijnlijk, dat men zich thans met kracht gereedmaakt voor den strijd."
"En naar uwe meening, Paganel!" zeide Glenarvan, "zouden de provinciën Taranaki en Auckland het tooneel dier worsteling zijn?"
"Dat denk ik."
"Diezelfde provincie, waar de schipbreuk der _Macquarie_ ons heeft doen aankomen?"
"Juist.
Wij zijn geland eenige mijlen benoorden de haven Kawhia, waar de nationale vlag der Maori's nog moet wapperen."
"Dan zal het geraden zijn, dat wij noordwaarts trekken," zeide Glenarvan.
"Dat is waarlijk hoog noodig," antwoordde Paganel.
"De Nieuw-Zeelanders zijn razend op de Europeanen en vooral op de Engelschen.
Wij mogen dus wel zorgen niet in hun handen te vallen."
"Misschien zullen wij wel een afdeeling europeesche troepen ontmoeten," zeide lady Helena.
"Dat zou een buitenkansje zijn."
"Misschien, mevrouw!" antwoordde de aardrijkskundige; "maar ik reken er niet op.
De afzonderlijke afdeelingen zijn niet gaarne in het open veld, wanneer de geringste struik, het nietigste kreupelhout een bekwamen schutter verbergt.
Ik reken dus niet op een geleide van de soldaten van het 40ste regiment.
Maar er zijn eenige zendingsposten gevestigd op de westkust, die wij langs moeten, en wij kunnen ze gemakkelijk allen aandoen tot Auckland toe.
Ik denk er zelfs aan om den weg te nemen, dien de heer Von Hochstetter gevolgd is, namelijk den loop van de Waikato."
"Was dat een reiziger, mijnheer Paganel?" vroeg Robert Grant.
"Ja, mijn jongen! een lid der wetenschappelijke commissie, die met het oostenrijksche fregat de _Novara_ in 1858 de reis om de wereld medemaakte."
"Mijnheer Paganel!" hernam Robert, wiens oogen fonkelden bij de gedachte aan groote aardrijkskundige togten, "heeft Nieuw-Zeeland beroemde reizigers gehad, zooals Burke en Stuart in Australië?"
"Eenige, mijn kind! zooals dokter Hooker, professor Brizard, de natuurkundigen Dieffenbach en Julius Haast; maar ofschoon verscheidene hunner met hun leven geboet hebben voor hun zucht naar avonturen, zijn zij toch minder beroemd dan de australische of afrikaansche reizigers...."
"En kent gij hun geschiedenis?" vroeg de jonge Grant.
"Dat zou ik denken, mijn jongen! en daar ik zie dat gij brandt van verlangen om er evenveel van te weten als ik, zal ik ze u vertellen."
"Ik dank u, mijnheer Paganel! ik luister al!"
"En wij luisteren ook," zeide lady Helena, "Het is niet voor het eerst, dat het slechte weder ons dwingt om wat te leeren.
Spreek voor ons allen, mijnbeer Paganel!"
"Ik ben tot uw bevelen, mevrouw!" antwoordde de aardrijkskundige; "maar mijn verhaal zal kort zijn. Er is hier geen sprake van die stoute ontdekkers, die man tegen man met den australischen minotaurus worstelden.
Nieuw-Zeeland is te klein om zich te verzetten tegen de nasporingen van den mensch.
Mijn helden zijn dan ook geen eigenlijk gezegde reizigers geweest, maar eenvoudige pleizier-reizigers, die het offer werden van de meest dagelijksche voorvallen."
"En zij heeten?..." vroeg Mary Grant.
"De wiskunstenaar Witcombe en Charlton Howitt, dezelfde die het overblijfsel van Burke heeft teruggevonden op dien merkwaardigen togt, dien ik u verhaald heb bij ons vertoef aan de oevers der Wimerra.
Witcombe en Howitt bestuurden elk een onderzoekingstogt op het eiland Tawaï-Poe-namoe.
Beiden vertrokken van Christchurch in het begin van 1863, om verschillende wegen over de noordelijke bergen der provincie Canterbury op te zoeken.
Howitt trok op de noordelijke grens der provincie over de keten en sloeg zijn hoofdkwartier op aan het meer Brunner.
Witcombe daarentegen vond in het dal van de Rakaia een weg, die op het oostelijke gedeelte van den Tyndall-berg uitliep.
Witcombe had een medgezel, Jacob Louper, die in de _Lyttelton-Times_ het verhaal van de reis en de ramp heeft openbaar gemaakt.
Zooveel ik mij herinner waren de twee onderzoekers den 22sten April 1863 aan den voet van een gletscher, waar de Bakaia uit ontspringt.
Zij beklommen den bergtop en gingen nieuwe paden opzoeken.
Den volgenden dag bragten Witcombe en Louper, uitgeput van vermoeijenis en koude, onder een zware sneeuwbui ter hoogte van vier duizend voet boven den zeespiegel door.
Zeven dagen lang dwaalden zij in het gebergte rond, in dalen, wier loodregte wanden geen uitgang verleenden, dikwijls zonder vuur, soms zonder voedsel, hun suiker veranderde in stroop, hun beschuit in nat deeg, hun kleeren en dekens dropen van water, insecten wondden hen, soms maakten zij groote dagreizen van drie mijlen en dan weer vorderden zij op een dag nog geen twee honderd el.
Den 29sten April troffen zij eindelijk een hut van Maori's aan, en in een tuin eenige handenvol aardappelen.
Dit was de laatste maaltijd, dien de beide vrienden zamen deelden. 's Avonds bereikten zij de zeekust, nabij den mond der Taramakau.
Nu kwam het er op aan om op den regteroever over te gaan, ten einde noordwaarts de rivier de Grey te bereiken.
De Taramakau was diep en breed.
Na een uur zoekens vond Louper twee beschadigde bootjes, die hij zoo goed mogelijk herstelde en aan elkander bond.
Tegen den avond gingen de twee reizigers scheep.
Maar pas waren zij in het midden van den stroom, toen de bootjes vol water liepen.
Witcombe sprong in het water en zwom naar den linkeroever terug.
Jacob Louper, die niet zwemmen kon, hield zich aan het bootje vast.
Dit redde hem, maar niet zonder dat hij veel angst moest uitstaan. De ongelukkige dreef naar de branding.
De eerste golf slingerde hem in de diepte. De tweede bragt hem aan de oppervlakte terug.
Hij werd tegen de rotsen geslagen. De nacht was vreeselijk donker.
Het stortregende. Zoo werd Louper met een bloedend en door het zeewater opgezet ligchaam verscheidene uren heen en weêr geslingerd.
Eindelijk stiet het bootje tegen den wal, en de schipbreukeling werd bewusteloos op de kust geworpen. Toen de zon den volgenden morgen opging, sleepte hij zich naar een bron en bemerkte, dat de stroom hem een mijl van de plaats had afgevoerd, waar hij den overtogt over de rivier had beproefd.
Hij stond op, volgde de kust en vond weldra den ongelukkigen Witcombe, wiens hoofd en geheele ligchaam onder den modder begraven was.
Hij was dood.
Louper groef met zijn handen een kuil in het zand en begroef het lijk van zijn makker.
Twee dagen daarna werd hij, stervende van honger, door gastvrije Maori's opgenomen,--er zijn er wel enkele,--en den 4den Mei bereikte hij het meer Brunner en de legerplaats van Charlton Howitt, die zes weken later hetzelfde lot onderging als de ongelukkige Witcombe."
"Ja!" zeide John Mangles, "het schijnt, dat die rampen zich aaneenschakelen, dat een noodlottige band de reizigers onderling verbindt, en dat zij allen sterven, wanneer die band verbroken wordt."
"Gij hebt gelijk, vriend John!" antwoordde Paganel, "en ik heb dikwijls diezelfde opmerking gemaakt.
Door welk noodzakelijk verband Howitt bijna onder dezelfde omstandigheden moest omkomen, kan men niet zeggen.
Charlton Howitt was door den heer Wyde, chef der landswerken, aangenomen om een voor paarden bruikbaren weg aan te leggen van de vlakten van Hurunuï tot aan den mond der Taramakau.
Hij vertrok den 1en Januarij 1863 met vijf man.
Hij kweet zich uitstekend van zijn last, en een weg van veertig mijlen werd in orde gebragt tot aan een onoverkomelijk punt van de Taramakau.
Howitt keerde nu naar Christchurch terug, en in weerwil van den naderenden winter verzocht hij zijn werk te mogen voortzetten.
De heer Wyde gaf hem daartoe verlof.
Howitt vertrok weer met de noodige levensmiddelen om het slechte jaargetijde in zijn legerplaats door te brengen.
Omstreeks dien tijd kwam Jacob Louper bij hem.
Den 27sten Junij verliet Howitt met twee man, Robert Little en Henry Mullis, de legerplaats. Zij staken het meer Brunner over.
Sedert heeft men hen nooit terug gezien. Hun rank en laag op het water liggend bootje werd op de kust, waar het gestrand was, teruggevonden.
Negen weken lang heeft men te vergeefs naar hen gezocht, en het is duidelijk, dat die ongelukkigen, welke niet konden zwemmen, in de golven van het meer verdronken zijn."
"Maar zouden zij niet ongedeerd bij een zeelandschen stam kunnen zijn?" zeide lady Helena.
"Men mag toch altijd nog aan hun dood twijfelen." "Helaas neen! mevrouw!" antwoordde Paganel, "want in de maand Augustus 1865, een jaar na de ramp, waren zij nog niet terug ... en," mompelde hij zachtjes, "wanneer men in geen jaar in dat Nieuw-Zeeland te voorschijn komt, dan is het alleen, omdat men reddeloos verloren is."
IX.
Dertig mijlen noordelijker.
Den 7den Februarij, 's morgens ten zes ure, gaf Glenarvan het sein om te vertrekken.
De regen had dien nacht opgehouden.
Graauwe wolkjes, die ter hoogte van drie mijlen boven den grond zweefden, hielden de zonnestralen tegen.
De matige warmte liet toe, dat men de vermoeijenissen van de reis overdag trotseerde.
Paganel had op de kaart een afstand van tachtig mijlen tusschen hoek Cahua en Auckland gemeten; dat was tegen tien mijlen per dag een reis van acht dagen.
Maar in plaats van de bogtige zeekust te volgen, achtte hij het beter om op een afstand van dertig mijlen de samenvloeijing der Waikato en Waipa, bij het dorp Ngarnavahia te bereiken.
Daar gaat de postweg over, of beter gezegd een voor rijtuigen bruikbaar pad, dat een groot gedeelte van het eiland Napier van de Hawkes-baai tot Auckland doorsnijdt.
Dan zou het gemakkelijk zijn Drury te bereiken en er in een uitmuntend logement uit te rusten, dat de natuurkundige Hochstetter aanbeveelt.
De reizigers belastten zich elk met een gedeelte der mondbehoeften en volgden den oever der baai van Aotea.
Uit voorzigtigheid verwijderden zij zich niet van elkander en hadden zij hun karabijnen geladen, terwijl zij uit instinct de golvende vlakten in het oosten gadesloegen.
Met zijn uitstekende kaart in de hand vond Paganel er het genoegen van een kunstenaar in om de naauwkeurigheid van de geringste daarop aangeteekende bijzonderheden te onderzoeken.
Een gedeelte van den dag betrad het kleine gezelschap een zandgrond, bestaande uit overblijfselen van tweekleppige schelpen en graten van den inktvisch, sterk vermengd met over-oxyde en eerste ijzer-oxyde.
Een magneet, dien men digt bij den grond hield, zou terstond met schitterende kristallen bedekt zijn geworden.
Op den oever, dien het wassende water allengs bespoelde, dartelden eenige zeedieren, die volstrekt geen haast maakten om te vlugten.
De robben met hun ronde koppen, hun breed en gebogen voorhoofd, hun sprekende oogen, hadden een zacht, zelfs een innemend voorkomen.
Men kon het ligt begrijpen, dat de fabel, die zonderlinge waterbewoners op hare wijze in een dichterlijk waas hullende, er betooverende sirenen van gemaakt had, hoewel hun stem niets anders is dan een onwelluidend geknor.
Op de kusten van Nieuw-Zeeland zijn die talrijke dieren het voorwerp van een levendigen handel. Zij worden gevangen om hun traan en hun vel.
Onder hen merkte men drie of vier zee-olifanten op, blaauwachtig grijs en vijf en twintig tot dertig voet lang.
Die ontzaggelijke vierpootige zoogdieren lagen lui op dikke bedden reusachtig zeegras, staken hun snuit in de hoogte en schudden grijnzend de grove haren van hun lange en ineengedraaide knevels, echte kurketrekkers, die gekruld waren als de baard van een saletjonker.
Robert keek met genoegen naar dat belangwekkend schouwspel, toen hij op eens zeer verbaasd uitriep:
"Kijk eens! die robben eten keisteenen!"
En waarlijk slikten verscheidene van deze dieren met gulzigheid de steenen in die op het strand lagen.
"Men kan niet ontkennen, dat deze dieren hun maag met strandkeitjes vullen." "Een vreemd voedsel," zeide Robert, "dat moeijelijk te verteren zal zijn!"
"Die zeedieren slikken geen steenen in om zich te voeden, mijn jongen! maar om zich te ballasten.
Het is een middel om hun soortelijk gewigt te vermeerderen en gemakkelijker te zinken.
Zoodra zij weer aan land zijn, zullen ze die steenen wel zonder verteren omslag overgeven.
Gij zult zien, dat dezen te water gaan."
Zoo was het ook. Een half dozijn robben, die voldoenden ballast hadden ingenomen, kropen weldra met veel moeite langs het strand en verdwenen in hun vochtig element.
Maar Glenarvan kon geen kostbaren tijd verspillen met op hun terugkomst te wachten, teneinde gade te slaan hoe zij hun ballast weer opruimden en tot groote spijt van Paganel werd de afgebroken marsch weder hervat.
Ten tien ure hield men stil om te ontbijten aan den voet van groote basalt-rotsen, die als celtische dolmens aan den zeekant lagen.
Een oesterbank leverde een groot aantal van die weekdieren op.
Die oesters waren klein en niet lekker.
Maar op raad van Paganel braadde Olbinett ze op gloeijende kolen en zoo toebereid werden ze bij dozijnen gedurende dien maaltijd gebruikt.
Toen de rusttijd om was, zette men den togt langs den oever der baai voort.
Op de getande rotsen, op de kruin dier klippen, waren een menigte zeevogels gevlugt, fregatvogels, domme zeezwaluwen, zeemeeuwen, en groote albatrossen, die onbewegelijk op den top der scherpe pieken zaten. 's Namiddags ten vier ure had men tien mijlen afgelegd zonder hinderpalen ontmoet te hebben of vermoeid te zijn.
De dames verzochten de reis tot den avond toe voort te zetten.
Nu moest de rigting van den weg veranderd worden; om den voet van eenige bergen heen, die zich in het noorden vertoonden, moest men het dal van de Waipa in.
In de verte vertoonde de bodem onafzienbare grasvlakten, waarop men makkelijk zou voortkunnen.
Maar toen de reizigers aan den rand dier groene velden kwamen, waren zij bitter teleurgesteld.
Het gras werd vervangen door een kreupelbosch van heesters met kleine witte bloemen, vermengd met die hooge en tallooze varens, die zoo menigvuldig voorkomen op de gronden van Nieuw-Zeeland.
Men moest zich door die houtachtige stengels een weg banen, hetgeen zeer moeijelijk ging.
Echter was men 's avonds ten acht ure om de eerste ruggen der Hakarihoata-Ranges heengekomen, en nu sloeg men terstond de legerplaats op.
Na een togt van veertien mijlen hadden zij waarlijk aanspraak op rust.
Daar zij geen wagen noch tent hadden, zocht ieder aan den voet van prachtige norfolksche dennen een goede ligplaats.
Aan dekens was geen gebrek, zij werden als bedden uitgespreid.
Glenarvan nam duchtige voorzorgmaatregelen voor den nacht.
Twee aan twee zouden hij en zijn reisgenooten tot zonsopgang behoorlijk gewapend de wacht houden.
Vuur werd niet aangelegd.
Die brandende slagboomen zijn goed tegen wilde beesten; maar Nieuw-Zeeland heeft tijgers, leeuwen, beeren noch andere verscheurende dieren: trouwens de Nieuw-Zeelanders vervangen genoegzaam hun plaats.
En een vuur zou alleen gediend hebben om die tweevoetige tijgerkatten te lokken.
Kortom, de nacht was goed, op eenige zandvliegen na, in de landtaal "ngamu" genoemd, wier steek zeer lastig is, en een vermetele rattensoort, die wakker knaagde aan de zakken met mondvoorraad.
Toen Paganel den volgenden dag, den 8sten Februarij, ontwaakte, was hij vol moed en bijna met het land verzoend.
De Maori's, die hij vooral duchtte, waren niet opgedaagd, en die wreede menscheneters bedreigden hem niet eens in zijn droomen.
Hij deelde zijn blijdschap daarover aan Glenarvan mede. "Ik denk dus," zeide hij, "dat deze kleine wandeling goed zal afloopen.
Dezen avond zullen wij de samenvloeijing der Waipa en Waikato bereikt hebben, en zijn wij daar voorbij, dan behoeven wij niet bang te zijn voor een ontmoeting met de inboorlingen op den weg naar Auckland."
"Hoe ver moeten wij gaan," vroeg Glenarvan, "om de samenvloeijing der Waipa en Waikato te bereiken?"
"Vijftien mijlen, zoo wat even ver, als wij gisteren gegaan zijn."
"Maar het zal ons heel wat oponthoud veroorzaken, als dat eindelooze kreupelhout de paden blijft versperren."
"Neen," antwoordde Paganel, "wij zullen de Waipa langs gaan, en daar geen hinderpalen meer vinden, maar integendeel een gemakkelijken weg."
"Vooruit dan!" beval Glenarvan, die zag dat de dames gereed waren om te vertrekken.
Gedurende de eerste uren van dien dag maakte het digte kreupelbosch het gaan nog zeer lastig.
Wagen noch paarden hadden er kunnen doordringen; zij beklaagden zich daarom niet sterk over het gemis van hun australisch voertuig.
Zoo lang geen voor wagens berijdbare wegen door die bosschen van planten zijn gebaand, zal Nieuw-Zeeland alleen door voetgangers bereisd kunnen worden.
De varens, wier soorten hier ontelbaar zijn, werken even onverzettelijk als de Maori's mede tot verdediging van den vaderlandschen bodem.
Het kleine gezelschap ondervond dus duizend bezwaren bij het overtrekken der vlakten, waar de heuvels van Hakarihoata zich verheffen.
Maar voor twaalf ure bereikte het de oevers der Waipa en rigtte het zich zonder moeite noordwaarts langs de steile oevers der rivier.
Het was een liefelijk dal, doorsneden met frissche en heldere stroompjes, die zich vrolijk tusschen de struiken kronkelden.
Volgens den kruidkundige Hooker heeft Nieuw-Zeeland tot nog toe twee duizend plantensoorten opgeleverd, waarvan er vijf honderd daar alleen te huis behooren.
Bloemen vindt men er weinig, en er is bijna geen verscheidenheid in haar kleuren. Er is bijna volslagen gebrek aan eenjarige planten, maar een overvloed van varenkruiden, grassoorten en schermbloemen.
Buiten de eerste donkergroene plekken verhieven zich hier en daar eenige groote boomen, ijzermirten met scharlakenroode bloemen, norfolksche denneboomen, levensboomen met loodregt opgaande takken, en een cypresseboom, de "rimu," niet minder treurig dan zijn europeesche broederen; al die stammen waren letterlijk begroeid met talrijke verscheidenheden van varens.
Tusschen de takken der groote boomen en boven de struiken fladderden en babbelden eenige kakatoes, de groene "kakariki," met een gele streep onder de keel, de "taupo," pronkende met een mooi paar zwarte knevels, en een papegaai, zoo groot als een eend, met rood gevederte, dat vooral onder de vleugels zeer schitterde en dien de natuurkundigen den "Nestor van het zuiden" hebben bijgenaamd.
Zonder zich van hun makkers te verwijderen konden de majoor en Robert eenige watersnippen en patrijzen schieten, die onder het lage struikgewas der vlakten nestelden.
Om tijd te winnen plukte Olbinett ze onderweg.
Paganel, die minder ophad met de voedende eigenschappen van het wild, had liever een vogel meester willen worden, die uitsluitend op Nieuw-Zeeland te huis behoort.
De weetgierigheid van den natuurkundige bragt in hem den eetlust van den reiziger tot zwijgen.
Bedroog zijn geheugen hem niet, dan bragt het hem de vreemde manieren van den "twi" der inlanders te binnen, die nu eens om zijn onophoudelijk hoongelach "spotvogel" genoemd wordt en dan weer "pastoor," omdat hij op zijn gevederte, dat zoo zwart is als een priesterrok, een witten kraag draagt.
"Die twi," zeide Paganel tot den majoor, "wordt 's winters zoo vet, dat hij er ziek van is.
Hij kan niet meer vliegen. Dan rijt hij zich met zijn snavel de borst open, om zich van zijn vet te ontlasten en zich ligter te maken.
Vindt gij dat niet vreemd, Mac Nabbs?"
"Zoo vreemd," antwoordde de majoor, "dat ik er geen woord van geloof!"
Tot zijn groote spijt kon Paganel geen enkelen van die vogels in handen krijgen om aan den ongeloovigen majoor de bloedige inkervingen in hun borst te laten zien.
Maar het geluk diende hem beter met een zonderling dier, dat door menschen, katten en honden vervolgd, naar de onbewoonde streken gevlugt is en gevaar loopt uit de zeelandsche dierenwereld te verdwijnen.
Robert die als een echte speurhond rondsnuffelde, ontdekte in een nest van gevlochten wortels een paar ongevleugelde en staartlooze hoenders, met vier teenen aan de pooten, een langen bek als een snip en witte op haar gelijkende vederen over het geheele ligchaam.
Vreemde dieren, die den schakel schenen uit te maken tusschen de eijerleggende dieren en de zoogdieren.
Het was de zeelandsche "kiwi," de "apterix australis" der natuurkundigen, die zich al naar het valt voedt met maskers, insecten, wormen of zaden.
Deze vogel is aan dit land eigen.
Met moeite heeft men hem kunnen overbrengen in de dierentuinen van Europa.
Zijn half afgewerkte vormen, zijn lachwekkende bewegingen, hebben altijd de aandacht der reizigers getrokken, en op de groote ontdekkingsreis in Oceanië van de _Astrolabe_ en de _Zélée_, kreeg Dumont d'Urville uitdrukkelijk last van de Akademie van Wetenschappen om een van die zonderlinge vogels mede te brengen.
Maar ondanks de belooningen, die hij aan de inlanders uitloofde, kon hij geen enkelen levenden kiwi krijgen.
Paganel, die regt blijde was met dit buitenkansje, bond zijn twee hoenders aan elkander en nam ze vol vreugde mede, daar hij voornemens was ze aan den Plantentuin te Parijs te vereeren "_Geschenk van den heer Jacques Paganel_," dat verleidelijke opschrift las hij reeds op de schoonste kooi in die verzameling, die ligtgeloovige aardrijkskundige!
Inmiddels zakte het kleine gezelschap zonder veel vermoeijenis de oevers der Waipa af.
De streek was verlaten, geen spoor van inboorlingen, geen pad was er te zien, dat de aanwezigheid van den mensch in deze vlakten verried.
Het water der rivier stroomde tusschen hooge struiken door of kabbelde een eind weegs over den vlakken zandigen oever. Dan had men een vrijgezigt tot op de bergjes, die het dal in het oosten begrensden.
Met hun vreemde vormen en hun toppen, die in een bedriegelijken nevel waren gehuld, geleken zij op reusachtige dieren uit de voorwereld.
Men zou wanen, een heele school walvischachtige dieren te zien, die op eens versteend waren.
Die dooreen geworpen massa's droegen den stempel van een echt vulkanisch karakter.
Nieuw-Zeeland is dan ook niets anders dan een jong voortbrengsel van een plutonische werking.
Gestadig rijst het hooger boven den zeespiegel. Sommige punten zijn in twintig jaar wel een vaam gestegen.
Het vuur blaakt nog in zijn binnenste, schudt het, doet het trillen, en ontsnapt op menige plaats door den mond der heete bronnen en den krater der vuurspuwende bergen.
's Namiddags ten vier ure had men in opgeruimde stemming negen mijlen afgelegd.
Volgens de kaart, die Paganel onophoudelijk raadpleegde, lag de zamenvloeijing der Waipa en Waikato nog bijna vijf mijlen verder.
Daar liep de weg naar Auckland; daar zou men dien nacht verblijven.
Wat de vijftig mijlen aangaat, die hen van de hoofdstad scheidden, die kon men in twee of drie dagen afleggen, en in hoogstens acht uren, wanneer Glenarvan den postwagen aantrof, die tweemaal in de maand van Auckland naar de Hawkes-baai vice versa rijdt.
"Dus zullen wij nog dezen nacht in de open lucht moeten slapen?" vroeg Glenarvan.
"Ja," antwoordde Paganel; "maar voor het laatst, hoop ik."
"Des te beter; want het wil wat zeggen voor lady Helena en Mary Grant."
"En zij verdragen het geduldig," voegde John Mangles er bij.
"Maar, vergis ik mij niet, mijnheer Paganel! dan hadt gij van een dorp aan de zamenvloeijing der beide rivieren gesproken."
"Ja," antwoordde de aardrijkskundige, "hier staat het op de kaart van Johnston. Het is Ngarnavahia, omtrent twee mijlen beneden de zamenvloeijing."
"Welnu! zouden wij daar van nacht niet kunnen slapen?
Lady Helena en miss Grant zouden gaarne nog een paar mijlen loopen om een redelijk logement te vinden."
"Een logement!" riep Paganel, "een logement in een maoridorp! niet eens een herberg of een kroeg!
Dat dorp is niets anders dan een verzameling van hutten van inlanders, en wel verre van er een schuilplaats te zoeken, raad ik aan het voorzigtig te vermijden."
"Wat zijt gij altijd bang, Paganel!" zeide Glenarvan.
"Waarde lord! wantrouwen kan minder kwaad dan vertrouwen bij die Maori's.
Ik weet niet, op welken voet zij met de Engelschen staan, of de opstand gedempt is of zegepraalt, of wij niet midden in den oorlog komen.
En wij mogen zonder aanmatiging zeggen, dat lieden van onzen rang goede gevangenen zouden zijn, en ik ben er volstrekt niet op gesteld om tegen wil en dank kennis te maken met de zeelandsche gastvrijheid.
Daarom oordeel ik het best, dat wij dat dorp Ngarnavahia vermijden, het omreizen, alle ontmoeting met de inlanders ontwijken.
Zijn wij eens te Drury, dan verandert de zaak, en dan kunnen onze wakkere medereizigsters op haar gemak uitrusten van de vermoeienissen der reis."
Het gevoelen van Paganel behield de overhand.
Lady Helena wilde liever nog een nacht in de open lucht doorbrengen dan haar medgezellen in gevaar brengen.
Mary Grant vroeg evenmin als zij om stil te houden, en dus zetten zij den togt langs den rivieroever voort.
Twee uren later daalde de eerste avondschemering van de bergen.
Voor de zon in het westen onder de kimmen zonk, had zij gebruik gemaakt van een onverwachte opening in de wolkengordijn om nog eenige late stralen te schieten.
De laatste zonneschijn gaf aan de verwijderde toppen in het oosten een purperglans. Het was als het ware een laatste groet aan de reizigers.
Glenarvan en de zijnen verhaastten hun tred.
Zij wisten, hoe kort de avondschemering, op deze reeds vrij hooge breedte duurde, en hoe spoedig de duisternis inviel.
Zij dienden de zamenvloeijing der twee rivieren te bereiken, voor het geheel donker werd.
Maar er steeg een zware mist uit den grond op en deze maakte het zeer moeijelijk om den weg te onderscheiden.
Gelukkig verving het oor het door de duisternis nuttelooze oog.
Weldra verkondigde een duidelijker gemurmel des waters de vereeniging der twee rivieren in hetzelfde bed.
Ten acht ure bereikte het kleine gezelschap het punt, waar de Waipa zich met eenig gedruisch in de Waikato stort.
"Daar is de Waikato!" riep Paganel, "en de weg naar Auckland loopt langs den regteroever."
"Morgen zullen wij hem zien," antwoordde de majoor.
"Wij blijven hier.
Mij dunkt, dat die donkerder schaduwen afkomstig zijn van een klein boschje, dat daar met opzet gegroeid is om ons te beschutten.
Laten wij eten en slapen."
"Eten, dat is goed!" zeide Paganel; "maar beschuit en droog vleesch, andere niet, zonder een vuur aan te leggen.
Wij zijn hier onbekend gekomen; wij moeten ons best doen ook onbekend heen te gaan!
Gelukkig maakt die mist ons onzigtbaar."
Het boschje werd bereikt, en allen hielden zich stipt aan de strenge voorschriften van den aardrijkskundige.
Het koude avondeten werd in alle stilte genuttigd, en weldra vielen de reizigers, die zeer vermoeid waren door een marsch van vijftien mijlen, in een diepen slaap.
X. De nationale stroom.
Toen de zon den volgenden morgen opging hing een vrij dikke mist zwaar op het water der rivier.
Een deel van de dampen, waarmee de lucht vol was, had de afkoeling verdigt, zoodat ze nu de oppervlakte des waters met een digte wolk bedekten.
Maar de stralen der zon boorden spoedig door die waterbellen heen, welke barstten, nu de dagvorstin ze bescheen.
De in nevel gehulde oevers werden zigtbaar, en de Waikato vertoonde zich in al de schoonheid van den morgen.
Ter plaatse, waar de twee stroomen ineenliepen, stak de scherpe punt van een met struiken bedekte landtong in het water uit.
Het onstuimige water der Waipa stuwde dat van de Waikato wel een kwartmijl weg, voor het zich er mede vereenigde; maar de magtige en kalme stroom bragt de bruischende rivier weldra ten onder, en sleepte haar rustig mede in zijn loop tot aan het bekken der Stille Zuidzee.
Toen de damp optrok, kon men een boot de Waikato stroomopwaarts zien roeijen.
Het was een kano van zeventig voet lang, vijf breed en drie diep, met een hoogen voorsteven als een venetiaansche gondel en geheel vervaardigd van den stam van een kahikatea-denneboom.
De bodem was belegd met een bed van drooge varens.
Acht roeijers, die voorin zaten, deden ze over de oppervlakte des waters vliegen, terwijl een man, die achteraan zat, ze met een beweegbare pagaai bestuurde.
Die man was een lange inboorling, omstreeks vijf en veertig jaar oud, met een breede borst, gespierde leden, en forsche handen en voeten.
Zijn gewelfd en met diepe rimpels beploegd voorhoofd, zijn onvriendelijke blik, zijn onheilspellend gelaat, boezemden schrik voor hem in.
Het was een maori-opperhoofd van hoogen rang. Dat bleek uit de fijne en digte figuren, waarmede zijn ligchaam en aangezigt getatoeëerd waren.
Van de vleugels van zijn arendsneus liepen twee zwarte kromme lijnen, die om zijn gele oogen zich slingerden, op zijn voorhoofd bijeen kwamen en onder zijn prachtig hoofdhaar verdwenen.
Zijn mond met sneeuwwitte tanden en zijn kin verdwenen onder regelmatige bonte lijnen welker sierlijke krullen zich door elkander slingerden tot op zijn sterke borst.
Het tatoeëeren, het "moko" der Nieuw-Zeelanders, is een bewijs van hoog aanzien. Hij alleen is die eervolle kringen waardig, die zich in een aantal gevechten door zijn dapperheid heeft onderscheiden.
De slaven en de heffe des volks hebben er geen aanspraak op.
De beroemde opperhoofden zijn kenbaar aan het uitgewerkte, de juistheid en den aard der teekening, die dikwijls afbeeldingen van dieren op hun ligchaam voorstelt. Sommigen ondergaan tot vijfmaal toe de zeer smartelijke bewerking van het moko.
Hoe beroemder men is, des te meer wordt men opgeschikt in dat Nieuw-Zeeland.
Dumont d'Urville heeft wetenswaardige bijzonderheden aangaande dat gebruik medegedeeld. Hij heeft teregt opgemerkt, dat het moko de plaats dier wapens vervangt, waarop in Europa sommige geslachten zich zoo veel laten voorstaan.
Maar hij merkt een verschil op tusschen die twee teekenen van onderscheiding: namelijk, dat de wapens der Europeanen dikwijls alleen het bewijs zijn van de persoonlijke verdienste desgenen, die ze het allereerst verwierf, zonder dat men daaruit tot de verdienste zijner kinderen mag besluiten; terwijl de persoonlijke wapens der Nieuw-Zeelanders een wettig bewijs zijn, dat zij een buitengewonen persoonlijken moed aan den dag hebben moeten leggen om het regt te verkrijgen ze te dragen.
Ook is het niet te ontkennen, dat het tatoeëeren der Maori's, nog daargelaten het aanzien, waarin het staat, ontegenzeggelijk zijn nut heeft. Het geeft aan de huid meerdere dikte, waardoor ze in staat is weerstand te bieden aan de guurheid des weders en aan de onophoudelijke steken der muskieten.
Aan zijn uitgerekte oorlellen prijkten hangers van groenen niersteen, en om den hals droeg hij kettingen van "poenamoes," gewijde steenen, waaraan de Zeelanders eenige bijgeloovige denkbeelden verbinden.
Naast hem lag een geweer van engelsen maaksel, en een "patoe-patoe," een soort van tweesnijdende, smaragdkleurige, achttien duim lange bijl. Negen krijgslieden van minderen rang, maar gewapend en met een woest uiterlijk, waarvan enkelen nog leden aan versche wonden, zaten in hun linnen mantels gewikkeld onbewegelijk bij hem.
Aan hun voeten lagen drie geduchte honden. De acht roeijers voorin schenen dienaren of slaven van het opperhoofd te zijn.
Zij roeiden stevig door, zoodat het bootje met groote snelheid tegen den juist niet veel beteekenenden stroom der Waikato opvoer.
In het midden van dat lange vaartuig stonden tien europeesche gevangenen, alleen aan hun voeten gekluisterd, digt bij elkander.
Het waren Glenarvan en lady Helena, Mary Grant, Robert, Paganel, de majoor, John Mangles, de hofmeester en de twee matrozen.
Door den digten nevel misleid, was het kleine gezelschap den vorigen avond onder een talrijken troep inlanders vervallen.
Omstreeks het midden van den nacht werden de reizigers in hun slaap overvallen, gevangen genomen en vervolgens naar het vaartuig gebragt.
Zij hadden nog geen mishandelingen ondergaan: maar tegenstand zou hun niets gebaat hebben.
Hun wapenen en kruid waren in de handen der wilden, en hun eigen kogels zouden spoedig een eind aan hun leven gemaakt hebben.
Zij vernamen spoedig uit eenige engelsche woorden, waarvan de inlanders zich bedienden, dat dezen, teruggedreven en geslagen door de britsche troepen, na groote verliezen ondergaan te hebben naar de streken aan de Boven-Waikato terugtrokken.
Het maori-opperhoofd, wiens voornaamste strijders na een hardnekkigen tegenstand door de soldaten van het 42ste regiment gedood waren, ging een nieuwe oproeping doen aan de stammen van den stroom, om den onbedwingbaren William Thompson te hulp te snellen, die nog altijd met de veroveraars worstelde.
Dat opperhoofd heette "Kai-Koemoe," een vreeselijke naam, die in de volkstaal beteekent "degene, die de ledematen van zijn vijand opeet."
Hij was dapper en vermetel; maar zijn wreedheid evenaarde zijn moed.
Geen medelijden was van hem te wachten. Zijn naam was welbekend bij de engelsche soldaten, en de gouverneur van Nieuw-Zeeland had een prijs op zijn hoofd gesteld.
Die vreeselijke slag had lord Glenarvan juist getroffen, toen hij de zoo gewenschte haven van Auckland bijna bereikt had, waar hij scheepsgelegenheid naar Europa hoopte te vinden.
Op zijn koud en bedaard gelaat afgaande, zou men echter niet hebben kunnen gissen, dat een vreeselijke angst hem kwelde.
Want in ernstige omstandigheden toonde Glenarvan steeds, dat het ongeluk hem niet kon ter nederslaan.
Hij gevoelde, dat hij, de echtgenoot, het hoofd, zijn vrouw en zijn reisgenooten tot steun en voorbeeld zijn moest; maar tevens was hij bereid om, indien de omstandigheden het vorderden, het eerst voor aller redding te sterven.
Innig vroom zijnde, wilde hij, met het oog op de heiligheid zijner onderneming, niet twijfelen aan Gods regtvaardigheid, en ondanks de tallooze gevaren op den weg, dien hij betrad, had hij nog geen oogenblik spijt van de edelmoedige opwelling, die hem naar die onbeschaafde landen gevoerd had.
Zijn makkers waren zijner waardig, zij dachten even edel als hij, en wie hun rustig en fier gelaat had beschouwd, zou niet geloofd hebben, dat zij een zekeren ondergang te gemoet gingen.
Met algemeen goedvinden hadden zij op raad van Glenarvan besloten, een trotsche onverschilligheid voor de inlanders te veinzen.
Dat was het eenige middel om dien woestaards ontzag in te boezemen.
De wilden in het algemeen en de Maori's in het bijzonder hebben een zeker gevoel van waardigheid, dat zij nooit verloochenen.
Zij achten dengenen, die door koelbloedigheid en moed achting inboezemt.
Glenarvan wist, dat hij door zoo te handelen zijn makkers en zichzelven noodelooze mishandelingen bespaarde.
Sedert het verlaten van de legerplaats hadden de inlanders, weinig spraakzaam evenals alle wilden, hen ter naauwernood toegesproken.
Uit eenige woorden, die zij wisselden, maakte Glenarvan echter op, dat zij met het engelsch bekend waren.
Hij besloot dus het zeelandsche opperhoofd te vragen, wat hij met hen voor had.
Zich tot Kai-Koemoe rigtende, vroeg hij met rustige stem:
"Waar brengt gij ons heen, opperhoofd?"
Kai-Koemoe zag hem koel aan zonder te antwoorden.
"Wat zijt gij voornemens met ons te doen?" hernam Glenarvan.
Voor een poos flikkerden de oogen van Kai-Koemoe, en hij antwoordde op ernstigen toon:
"U uitwisselen, wanneer de uwen u terug willen hebben, u dooden, als zij weigeren."
Glenarvan vroeg niets meer, maar voelde de hoop in zijn hart herleven.
Zonder twijfel waren eenige opperhoofden van het leger der Maori's in handen van de Engelschen gevallen, en wilden de inboorlingen beproeven hen door uitwisseling terug te krijgen.
Dat was dus een kans op redding, en hun toestand nog niet hopeloos.
Inmiddels vorderde het vaartuig snel tegen den stroom op.
Paganel, wiens bewegelijk karakter hem ligt van het eene uiterste tot het andere deed overslaan, was weer vol moed.
Hij zeide bij zichzelven, dat de Maori's hun de moeite bespaarden om naar de engelsche voorposten te gaan, en dat was zooveel gewonnen.
Volkomen berustend in zijn lot, ging hij op zijn kaart den loop der Waikato door de vlakten en dalen der provincie na.
Lady Helena en Mary Grant bedwongen haar vrees en spraken zacht met Glenarvan, en de bekwaamste gelaatskenner onder de inlanders had op haar aangezigten den angst niet kunnen opmerken, die haar boezem benaauwde.
De Waikato is de nationale stroom van Nieuw-Zeeland.
De Maori's zijn er even trotsch en jaloersch op, als de Duitschers op den Rijn en de Slaven op den Donau.
In zijn twee honderd mijlen langen loop besproeit hij de schoonste streken van het noordelijke eiland, van de provincie Wellington af tot de provincie Auckland toe.
Hij heeft zijn naam gegeven aan al die stammen op zijn oevers, die onoverwinbaar en onoverwonnen, als één man tegen de overheerschers zijn opgestaan.
Het water van dien stroom is nog bijna nooit door een vreemd schip gekliefd. Alleen de praauwen der eilanders bevaren hem.
Met moeite heeft het een enkelen moedigen reiziger mogen gelukken tusschen die gewijde oevers door te stevenen. De toegang tot de Boven-Waikato schijnt aan de ongewijde Europeanen verboden te zijn.
Paganel was bekend met den eerbied, welken de inboorlingen voor die groote slagader van Zeeland koesteren.
Hij wist, dat de engelsche en duitsche natuurkundigen ze niet verder bevaren hadden dan tot haar vereeniging met de Waipa.
Hoever zou de willekeur van Kai-Koemoe zijn gevangenen medeslepen?
Dat had hij niet kunnen gissen, indien het woord "Taupo," dat hij bij herhaling van het opperhoofd en diens manschappen hoorde, zijn aandacht niet gewekt had.
Hij raadpleegde zijn kaart en zag, dat die naam Taupo gegeven werd aan een meer, dat beroemd is in de jaarboeken der aardrijkskunde, en in het bergachtigste gedeelte des eilands ligt, aan de zuidelijke grens der provincie Auckland.
De Waikato verlaat dat meer na het in zijn volle breedte doorloopen te hebben. Van het vereenigingspunt af tot aan het meer stroomt de rivier over een lengte van omtrent honderd twintig mijlen.
Paganel sprak John Mangles in het fransch aan, om niet door de wilden verstaan te worden en verzocht hem de snelheid van het vaartuig te schatten.
John berekende ze op omtrent drie mijlen in het uur.
"Dan zal," zeide de aardrijkskundige, "wanneer wij des nachts stilliggen, onze reis tot het meer bijna vier dagen duren."
"Maar waar bevinden zich de engelsche posten?" vroeg Glenarvan.
"Dat is moeijelijk te zeggen," antwoordde Paganel.
"Echter zal de oorlog wel in de provincie Taranaki overgebragt zijn, en naar alle waarschijnlijkheid bevindt de hoofdmagt der troepen zich bij het meer, aan de afhelling van het gebergte, waar het brandpunt van den opstand is."
"God geve het!" zuchtte lady Helena.
Glenarvan sloeg een treurigen blik op zijn jeugdige gade en op Mary Grant, die overgeleverd waren aan de genade dier woeste inboorlingen en ver weggesleept in een onbeschaafd land, van alle menschelijke hulp verstoken.
Maar hij zag, dat Kai-Koemoe hem in het oog hield, en daar hij uit voorzigtigheid hem niet wilde doen gissen, dat eene der gevangenen zijn vrouw was, hield hij zijn gedachten in zijn binnenste besloten en sloeg hij met volmaakte onverschilligheid de oevers van den stroom gade.
Een halve mijl boven de zamenvloeijing was het vaartuig zonder aan te leggen de vroegere woonplaats van koning Potatau voorbijgeroeid.
Geen andere boot was op de rivier te zien.
Eenige ver van elkander gelegene hutten op de oevers bewezen door haar bouwvalligheid, dat de oorlog daar pas zijn verwoestingen had uitgeoefend.
De streken langs de oevers schenen verlaten, de boorden van den stroom onbewoond.
Het treurige landschap werd alleen verlevendigd door eenige vertegenwoordigers van de familie der watervogels.
Nu eens vlugtte de "taparunga," een steltlooper met zwarte vleugels, witten buik en rooden snavel, zoo snel zijn lange pooten hem wilden dragen.
Dan weer keken driederlei reigers, de aschgraauwe "matuku," een soort van roerdomp met een dom uitzigt, en de prachtige "kotuku," met witte vederen, gelen snavel en zwarte pooten, bedaard naar het voorbijvarende inlandsche vaartuig.
Waar de glooijende oevers een zekere diepte van het water aanduidden, loerde de duikerkoning, de "kotare" der Maori's, op die kleine palingen, die bij millioenen in de zeelandsche rivieren rondzwemmen.
Waar de struiken over den stroom hingen, maakten zeer aardige hoppen, riet- en purperhoenders hun morgentoilet in de eerste stralen der zon.
Al die gevleugelde dieren smaakten de rust, die het afwezen der menschen, welke de oorlog verjaagd of gedood had, hun schonk.
Gedurende dit eerste gedeelte van haar loop door groote vlakten had de Waikato een aanzienlijke breedte. Maar hoogerop werd het dal, waar ze haar bedding in had uitgehold, vernaauwd, eerst door heuvels, later door bergen.
Tien mijlen boven de vereeniging wees de kaart van Paganel op den linkeroever het dorp Kirikiriroa, dat er ook lag.
Kai-Koemoe legde er niet aan.
Hij liet aan de gevangenen hun eigen levensmiddelen uitreiken, die bij de plundering van de legerplaats waren medegenomen.
Hij, zijn krijgslieden en zijn slaven vergenoegden zich met het gewone voedsel der inlanders, eetbare varens, de "pteris esculenta" der kruidkundigen, in den oven gekookte wortels, en "kapanas," aardappelen, die op de beide eilanden overvloedig geteeld worden.
Geen dierlijk voedsel kwam bij hun maaltijd voor, en het drooge vleesch der gevangenen scheen hun verlangen niet gaande te maken.
Ten drie ure verrezen er eenige bergen op den regter oever, de Pokaroa-Ranges, die veel hadden van een ontmantelde vesting.
Op sommige loodregte spitsen verhieven zich verwoeste "pah," oude verschansingen, die de maori krijgsbouwkundigen in onneembare stellingen hadden opgeworpen.
Men zou ze voor groote arendsnesten aangezien hebben.
De zon verdween haast onder de kimmen, toen het vaartuig op den steilen oever aanhield, bezaaid met puimsteenen, welke de Waikato, op vuurspuwende bergen ontsprongen, in haar loop medevoert.
Daar groeiden eenige boomen, die geschikt schenen om een legerplaats te beschutten.
Kai-Koemoe liet zijn gevangenen ontschepen; de handen der mannen werden geboeid, de vrouwen bleven vrij, en allen werden in het midden van de legerplaats gebragt, die door groote vuren met een onoverkomelijken muur van vlammen werd omgeven.
Voor Kai-Koemoe aan zijn gevangenen zijn voornemen had te kennen gegeven om hen uit te wisselen, hadden Glenarvan en John Mangles de middelen besproken om hun vrijheid terug te krijgen.
Wat zij in het vaartuig niet konden beproeven, wilden zij, als hun bewakers sliepen, onder begunstiging van het nachtelijk duister wagen.
Maar na het gesprek van Glenarvan met het zeelandsch opperhoofd scheen het verstandiger dit niet te doen. Men moest geduld hebben.
Dat was het voorzigtigste. De uitwisseling bood kansen op redding aan, die niet verbonden waren aan een gewapenden aanval of aan een vlugt door die onbekende streken.
Voorzeker konden er gebeurtenissen voorvallen, die zulk een onderhandeling vertraagden, zelfs beletten, maar het beste was nog haar uitslag af te wachten.
En wat konden eigenlijk ook een tiental ongewapenden uitrigten tegen een dertigtal goed gewapende wilden? Ook vermoedde Glenarvan, dat de stam van Kai-Koemoe een opperhoofd van groot aanzien verloren had, dien hij gaarne terughad, en hij vergiste zich niet.
Den volgenden morgen voer het vaartuig met nieuwe snelheid den stroom op.
Ten tien ure vertoefde het even aan de zamenvloeijing met de Pohaiwhenna, een riviertje, dat kronkelend door de vlakten op den regteroever liep.
Daar voegde zich een boot met tien inboorlingen bemand bij het vaartuig van Kai-Koemoe.
De krijgslieden wisselden ter naauwernood den welkomstgroet, het "aïre mai ra," dat zeggen wil: "komt hier in goede gezondheid," en de beide booten voeren gezamenlijk verder.
De nieuwaangekomenen hadden eerst onlangs de engelsche troepen bestreden.
Dat zag men aan hun gescheurde kleeren, aan hun bebloede wapens, aan de wonden, die nog onder hun lompen gaapten.
Zij waren somber en zwijgend. Met de aan alle wilde volken eigen onverschilligheid sloegen zij volstrekt geen acht op de Europeanen.
Tegen den middag vertoonden zich in het westen de toppen van den Maungatotari.
Het dal van de Waikato werd al naauwer. Tusschen hooge oevers besloten schoot de stroom voort met de snelheid van een val.
Maar de ligchaamskracht der inboorlingen, verdobbeld en geregeld door een gezang, dat de maat aangaf voor de beweging der riemen, voerde het vaartuig over het schuimende water.
Zonder letsel kwam men over den val heen, en de Waikato stroomde weer even langzaam als vroeger, daar van mijl tot mijl de uitstekende hoeken harer oevers haar snelheid braken.
Tegen den avond legde Kai-Koemoe aan bij den voet der bergen, wier voorloopers zich loodregt op de smalle oevers verhieven.
Daar maakten een twintigtal inboorlingen, die hun booten verlaten hadden, zich gereed om den nacht door te brengen.
Vuren brandden onder de boomen.
Een even aanzienlijk opperhoofd als Kai-Koemoe naderde met afgemeten schreden, en zijn neus wrijvende tegen dien van Kai-Koemoe, gaf hij hem den vriendengroet, "chongui" genaamd.
De gevangenen werden in het midden van de legerplaats gebragt en met groote strengheid bewaakt.
Den volgenden morgen werd de lange reis op de Waikato weder voortgezet.
Van de kleine zijstroompjes van de rivier kwamen andere booten afzakken. Er waren nu zoo wat zestig krijgslieden bijeen, stellig vlugtelingen van den laatsten opstand, en die, meer of min gehavend door de engelsche kogels, de bergstreken weder opzochten.
Soms werd er een gezang aangeheven in de vaartuigen, die in een regte lijn elkander volgden.
Een inlander zette het volkslied van den geheimzinnigen "Pihe" in: Papa ra ti wati tidi I dounga nei....
den strijdzang, die de Maori's tot den onafhankelijkheidsoorlog aanvuurt.
De volle en welluidende stem des zangers werd door de echo's van het gebergte nagebaauwd, en na ieder couplet herhaalden de inboorlingen in koor het oorlogzuchtig refrein, waarbij zij op hun borst sloegen, die als een trom klonk. Dan werden de riemen weer met nieuwe krachten aangevat, de vaartuigen roeiden tegen den stroom op en vlogen over den waterspiegel.
De vaart op de rivier werd dien dag gekenmerkt door een zonderling verschijnsel.
Tegen vier ure stoof het vaartuig zonder aarzelen, zonder zijn loop te vertragen, door de vaste hand van het opperhoofd bestuurd, door een eng dal. Woedend brak de branding op de talrijke eilandjes, die ligt aanleiding tot ongelukken geven.
Zoo ooit op dien buitengewonen togt op de Waikato, moest men thans zorgen niet om te slaan, want haar oevers leverden volstrekt geen toevlugtsoord op.
Wie den voet op het kokende slijk der oevers gezet had, zou onfeilbaar verloren zijn geweest.
De stroom toch vloeide nu tusschen die warme bronnen door, welke ten allen tijde de nieuwsgierigheid der reizigers hebben gaande gemaakt. Het ijzeroxyde kleurde het slijk der oevers helderrood, waarop de voet geen vaam stevigen grond zou kunnen vinden.
De dampkring was verzadigd met een zeer doordringende zwavellucht. De inboorlingen hadden er geen hinder van; maar de gevangenen werden ernstig ongesteld door de pestdampen, die uit de spleten van den grond opstegen, en door de blaasjes, welke de spankracht der daarin bevatte gassen deed bersten.
Maar gewende de reuk zich moeijelijk aan die uitwasemingen, het oog kon niet nalaten dat ontzagwekkend schouwspel te bewonderen.
Men zou gezegd hebben, dat een machinist naar welgevallen de afwisselende verschijnselen dier bronnen bestuurde. Het water en de dampen vermengden zich in de lucht en vertoonden door de zon beschenen al de kleuren van den regenboog.
Twee mijlen ver voeren de booten der inboorlingen onder dat gewelf van dampen door, besloten in de warme wolkjes, die over den waterspiegel heendreven; vervolgens trok de zwaveldamp op, en de benaauwde borst ademde weer een zuivere lucht in, een gevolg van de snelheid van den stroom. Men was de streek der bronnen voorbij.
Voor het einde van den dag voerden de krachtige riemslagen der wilden hen weer over de twee stroomversnellingen van Hipapatua en Tamates. 's Avonds legde Kai-Koemoe op honderd mijlen van de zamenvloeijing van de Waipa en Waikato aan.
De stroom, die zich naar het oosten had gewend, rigtte zich nu weer zuidwaarts naar het meer Taupo, gelijk een ontzaggelijke waterstraal, die in een bekken valt.
Toen Jacques Paganel den volgenden morgen de kaart raadpleegde, herkende hij op den regteroever den berg Taubara, die tot een hoogte van drie duizend voet oprijst.
Ten twaalf ure voer de geheele vloot door een zijtak van den stroom het meer Taupo binnen, en begroetten de inlanders met luidruchtige gebaren een stuk doek, dat in den wind wapperde op het dak eener hut.
Het was de vaderlandsche vlag.
XI.
Het meer Taupo.
Lang voor de historische tijden heeft zich door de instorting van holen in de trachietlava op het midden des eilands een onpeilbare kolk gevormd, lang vijf en twintig, breed twintig mijlen.
Het water, dat van de omliggende bergtoppen stortte, heeft die ontzettende holte gevuld. De kolk is een meer geworden, maar nog altijd een afgrond gebleven, en het dieplood heeft er de diepte nog niet van kunnen meten.
Die geheele streek kookt als een ontzaggelijke waterketel, hangende over de onderaardsche vlammen. De grond beeft onder de liefkozingen van het inwendige vuur.
Op vele plaatsen stijgt een heete damp op. De aardkorst scheurt en barst als een koek, die te sterk rijst, en ongetwijfeld zou die geheele hoogvlakte in een gloeijenden oven wegzinken, wanneer de gevangen dampen niet twaalf mijlen verder een uitweg vonden door de kraters van den Tongariro.
Maar Paganel had even weinig lust om te vertellen, als zijn vrienden om toe te luisteren. Zij sloegen zwijgend den noordoostelijken oever van het Taupo-meer gade, waar hun ongelukkig gesternte hen heenvoerde.
De zendingspost door den eerwaarden Grace te Pukawa op den westelijken oever van het meer gesticht, bestond niet meer.
De oorlog had den leeraar ver weggedreven van het voornaamste brandpunt van den opstand. De gevangenen waren alleen, overgelaten aan de willekeur van wraakzuchtige Maori's, en juist in dat onbeschaafde gedeelte des eilands, waar het christendom nooit doorgedrongen is.
Toen Kai-Koemoe de Waikato verlaten had, stak hij de kleine kreek over, die tot uitwatering van den stroom dient, voer om een spits voorgebergte en landde op den oostelijken oever van het meer, aan den voet van den Mauga-berg, die een hoogte van achttien honderd voet bereikt.
Daar breidden zich akkers uit met het kostbare nieuw-zeelandsche vlas.
De inboorlingen noemen het "harakeke."
Al wat die nuttige plant oplevert, is bruikbaar.
Haar bloemen verschaffen een soort van uitmuntenden honig, haar stam brengt een gomachtige zelfstandigheid voort, die de plaats van was of stijfsel vervangt; haar nog nuttiger blad leent zich tot allerlei gedaanteverwisselingen; versch, gebruikt men het als papier; gedroogd, levert het een uitstekende zwam; gekorven, verandert het in koord, kabeltouw en draad; uitgeplozen en gevlochten wordt het deken of mantel, mat of schaamteschort, en rood of zwart geverfd kleedt het de deftigste Maori's.
Dat kostbare vlas wordt dan ook allerwege op de twee eilanden gevonden, aan de zeekust zoowel als aan de oevers der rivieren en meren.
Hier bedekten zijn in het wild groeijende struiken geheele akkers; zijn bruinroode op de aloë gelijkende bloemen ontloken overal buiten zijn digte en lange bladeren, die een zegeteeken van scherpe zwaarden vormden.
Liefelijke vogels, de honigvogels, de gewone bezoekers der vlasakkers, vlogen in groote troepen rond en vergastten zich op het honigsap der bloemen.
In het water van het meer plasten troepen eenden, met een kakelbont gevederte, van zwartachtige, grijze en groene pennen, en die zich gemakkelijk tam laten maken.
Een kwart mijl verder verrees op een steilte van den berg in een onneembare stelling een "pah" of verschansing. De gevangenen werden één voor één aan land gebragt, ontboeid en door de krijgslieden daarheen geleid.
Een pad, dat op de verschansing uitkwam, liep door vlasakkers en een boschje schoone boomen, bestaande uit "kaikatea's," met blijvende bladeren en roode bessen, "dracenas australis," de "ti" der inboorlingen, wier kruin zeer goed de palmkool vervangen kan, en "huious," waarvan men zich bedient om de stoffen zwart te verwen. Groote duiven met een metaalglans, aschgraauwe lappenvogels en een menigte spreeuwen met roodachtige lellen vlogen weg bij de nadering der inboorlingen.
Na een vrij langen omweg kwamen Glenarvan, lady Helena, Mary Grant en de overigen in de sterkte.
Deze vesting werd verdedigd door een eerste omheining van stevige, vijftien voet hooge palissaden; een tweede linie van palen en daarna een schutting van gevlochten wilgentakken met schietgaten voorzien omgaven den anderen omtrek, dat is het hoogste gedeelte der vesting, waarop versterkingen waren aangelegd en een veertigtal hutten ordelijk bij elkander stonden.
Daar komende maakte het gezigt der hoofden, waarmede de palen der tweede omwalling versierd waren, een vreeselijken indruk op de gevangenen.
Lady Helena en Mary Grant wendden de oogen af, meer nog uit walging dan van schrik.
Die hoofden hadden toebehoord aan vijandelijke opperhoofden, die in den strijd gesneuveld waren en wier ligchamen den overwinnaars tot spijs hadden gediend.
De aardrijkskundige herkende ze terstond aan hun holle en ledige oogkassen.
Het oog der opperhoofden wordt namelijk verslonden en het hoofd op inlandsche manier toebereid. De hersens worden er uit gehaald, de huid er afgestroopt, de neus met kleine plankjes vastgezet, de neusgaten met vlas gestopt, en mond en oogleden digtgenaaid.
Daarna wordt het in den oven gelegd en dertig uren gerookt.
Zoo toebereid blijft het zeer lang onveranderd en ongerimpeld, en vormt zegeteekenen.
Dikwijls bewaren de Maori's het hoofd hunner eigen opperhoofden; maar in dat geval blijft het oog in de holte en staart de voorbijgangers aan.
De Nieuw-Zeelanders vertoonen die overblijfselen met trots; zij laten ze door de jonge krijgslieden bewonderen en brengen hun de schatting hunner hulde door plegtige feesten.
Maar in de vesting van Kai-Koemoe versierden alleen hoofden van vijanden dit afschuwelijk museum, en ongetwijfeld vermeerderde meer dan één Engelschman met ledige oogholte de verzameling van het opperhoofd der Maori's.
Achter in de vesting, voor een groote opene plek gronds, die Europeanen het "slagveld" zouden genoemd hebben, stak de woning van Kai-Koemoe boven verscheidene geringere hutten uit. Die woning was opgetrokken van palen met een vlechtwerk van takken onderling verbonden en van binnen bekleed met linnen.
Zij was twintig voet lang, vijftien breed en tien hoog, en had dus een inhoud van drie duizend kubieke voeten. Meer ruimte heeft een zeelandsch opperhoofd niet noodig.
Er was maar eene opening, die toegang tot de hut verleende; een digt weefsel van plantenvezels, dat opgehaald kon worden, diende voor deur.
Het dak stak er overheen bij wijze van een goot. Eenige figuren in het uiteinde der sparren gebeiteld versierden de hut, en het "wharepuni" of portaal vertoonde aan de bewondering der bezoekers bladeren, zinnebeeldige figuren, monsters, lofwerk, kortom een vreemd mengelmoes, het voortbrengsel van den beitel der inlandsche kunstenaars.
Binnen in de hut lag de vloer, van vastgetrapte aarde gemaakt, een halven voet boven den beganen grond.
Eenige teenen horden en matrassen van drooge varens, bedekt met een mat uit de lange en buigzame bladeren van den "typha" gevlochten, dienden tot bedden. In het midden was de vuurhaard, een gemetseld gat, en in het dak was een ander gat, dat tot schoorsteen diende.
Wanneer de rook zwaar genoeg was, vond hij eindelijk goed dien uitweg te gebruiken, maar niet voor hij op de wanden der woning een heerlijk zwart vernis had aangebragt.
Naast de hut stonden de pakhuizen met den voorraad van het opperhoofd, zijn oogst van vlas, pataten, taro's, eetbare varens, en de ovens, waarin al die spijzen op heete steenen geroosterd worden. In kleine omheinde plaatsen weidden wat verder eenige zwijnen en geiten, de schaarsche afstammelingen der nuttige dieren, welke kapitein Cook hier had ingevoerd.
Hier en daar liepen honden om hun sober maal op te zoeken.
Zij werden vrij slecht onderhouden voor dieren, met wier behulp de Maori dagelijks zijn voedsel moet zoeken.
Glenarvan en zijn lotgenooten hadden dit alles met een oogopslag overzien.
Bij een ledige hut wachtten zij af, wat het opperhoofd over hen zou beschikken, en hadden veel te lijden van de beleedigingen van een troep oude vrouwen.
Die bende harpijen omringde hen, dreigde hen met vuisten, huilde en vloekte.
Eenige engelsche woorden kwamen over haar dikke lippen, waaruit duidelijk bleek, dat zij onmiddellijk om wraak riepen.
Onder al die verwenschingen en bedreigingen toonde lady Helena, uiterlijk bedaard, een gerustheid, die toch niet in haar wonen kon.
Om lord Glenarvan zijn koelbloedigheid niet te doen verliezen, deed die moedige vrouw heldhaftige pogingen om zich te bedwingen.
De arme Mary Grant voelde, dat haar krachten haar begaven, en John Mangles ondersteunde haar, bereid om haar tot het uiterste toe te verdedigen.
Die vloed van verwenschingen werd door zijn makkers in zeer verschillende stemming aangehoord, sommigen, zooals de majoor, bleven er kalm onder, anderen, zooals Paganel, waren ten prooi aan een steeds toenemende verbittering.
Daar hij lady Helena wilde behoeden voor de vuisten dier grijze hellevegen, ging Glenarvan regelregt op Kai-Koemoe af, en zeide, op dien afzigtelijken hoop wijzende: "Jaag ze weg!"
Het maori opperhoofd zag zijn gevangene stijf aan zonder hem te antwoorden; vervolgens bragt hij met een wenk die huilende horde tot zwijgen.
Glenarvan boog om hem te bedanken, en keerde weder langzaam naar zijn plaats in het midden der zijnen terug.
Er waren nu zoowat honderd Nieuw-Zeelanders, grijsaards, volwassenen en jongelieden, in het fort bijeen; sommigen wachtten bedaard maar droefgeestig de bevelen van Kai-Koemoe af, anderen gaven zich over aan al de vervoeringen eener hevige smart; enkelen beweenden hun bloedverwanten of vrienden, die in de laatste gevechten gevallen waren.
Van al de opperhoofden, die op de roepstem van William Thompson waren toegesneld, was Kai-Koemoe de eenige, die in de aan het meer gelegen streken terugkeerde, en hij was de eerste, die aan zijn stam de nederlaag verhaalde, die de opstandelingen in de vlakten van de Beneden-Waikato geleden hadden.
Van de twee honderd krijgslieden, die onder zijn bevel tot verdediging van den vaderlandschen grond waren uitgetrokken, ontbraken er honderd vijftig bij de terugkomst.
Sommigen waren door de overwinnaars gevangen genomen; maar de meeste hadden op het slagveld den dood gevonden en zouden het land hunner vaderen nimmer terugzien!
Hieruit was de diepe droefheid te verklaren, die de komst van Kai-Koemoe bij zijn stam had opgewekt.
Er was nog niets van de laatste nederlaag uitgelekt, en die noodlottige tijding was pas ruchtbaar geworden.
Bij de wilden openbaart zich de zielsdroefheid altijd door uiterlijke teekenen.
De bloedverwanten en vrienden der gesneuvelde krijgslieden, vooral de vrouwen, reten hun gelaat en schouders met scherpe schelpen open.
Het bloed stroomde uit de wonden en vermengde zich met hun tranen.
De grootte der wanhoop was af te meten naar de diepte der inkervingen. De bloedende en razende nieuw-zeelandsche vrouwen waren vreeselijk om te zien.
Een andere, in de oogen der inlanders zeer gewigtige oorzaak, vergrootte nog hun wanhoop.
Niet alleen was de bloedverwant, de vriend, dien zij beweenden, niet meer; maar zijn gebeente zou niet in het familiegraf rusten.
Het bezit nu van dat overschot wordt in de godsdienst der Maori's als onmisbaar voor het lot in het eeuwige leven beschouwd; niet het vergankelijke vleesch, maar de beenderen, die zorgvuldig worden bijeengezameld, gereinigd, afgekrabd, gepolijst, ja zelfs gevernist; ten slotte worden zij in het "oedoepa" gelegd, dat wil zeggen "het huis des roems."
Die graven zijn met houten beelden versierd, die met volkomen juistheid de tatoeëering des overledenen voorstellen.
Maar nu zouden die graven ledig blijven, de godsdienstige plegtigheden niet volbragt worden, en de beenderen, welke de tand der wilde honden mogt sparen, onbegraven verbleeken op het slagveld.
Toen verdubbelden de teekenen der smart.
Op de bedreigingen der vrouwen volgden de vervloekingen der mannen tegen de Europeanen.
Scheldwoorden werden uitgebraakt, de gebaren heviger.
Op het geschreeuw zouden daden van geweld volgen.
Kai-Koemoe vreesde, dat de dweepers onder zijn stamgenooten hem te magtig zouden worden, en liet daarom zijn gevangenen naar een gewijde plaats brengen, die aan het andere einde der verschansing op een steilen bergtop lag.
Die hut leunde tegen een rotswand, die honderd voet boven haar uitstak, en aan die zijde van het fort een vrij steile helling vormde. In dit "wareatoea," heilig huis, predikten de priesters of ariki's aan de Zeelanders een god in drie personen, den vader, den zoon, en den vogel of geest.
De ruime en goed gesloten hut bevatte het gewijde en uitgezochte voedsel, dat Maoeï-Ranga-Ranguï eet met den mond zijner priesters.
Daar gingen de gevangenen, voorloopig beveiligd tegen de woede der inlanders, op matten van vlas liggen.
Lady Helena, wier krachten uitgeput, wier geestkracht overwonnen was, viel in de armen van haar echtgenoot.
Glenarvan klemde haar aan zijn borst en herhaalde: "Houd moed, lieve Helena! de Hemel zal ons niet verlaten!"
Pas was Robert opgesloten, of hij klom op Wilsons schouder, en slaagde er in zijn hoofd door een opening tusschen het dak en den muur te steken, waaraan snoeren amuletten hingen.
Van daar kon hij de geheele vesting overzien tot aan de hut van Kai-Koemoe.
"Zij zijn om het opperhoofd vereenigd," fluisterde hij.... "Zij zwaaijen met hun armen....
Zij brullen.... Kai-Koemoe wil spreken...."
De knaap zweeg een poos en hervatte toen:
"Kai-Koemoe spreekt....
De wilden komen tot rust.... Zij luisteren naar hem...."
"Zeker heeft dat opperhoofd er persoonlijk belang bij om ons te beschermen," zeide de majoor.
"Hij wil zijn gevangenen tegen opperhoofden van zijn stam uitwisselen!
Maar zullen zijn krijgslieden er in bewilligen?"
Zij luisteren naar hem...." hervatte Robert. "Zij gaan uiteen....
Enkelen keeren naar hun hutten terug.... Anderen verlaten de verschansing...."
"Zegt gij de waarheid?" riep de majoor.
"Ja, mijnheer Mac Nabbs!" antwoordde de knaap.
"Kai-Koemoe is alleen gebleven met de manschappen, die in zijn boot waren....
Ha! daar komt er een naar onze hut...."
"Kom af, Robert!" gebood Glenarvan.
Nu vatte lady Helena, die weer bijgekomen was, den arm van haar echtgenoot.
"Edward!" sprak zij op vasten toon, "Mary Grant en ik moeten niet levend in de handen der wilden vallen!"
Dit zeggende overhandigde zij aan Glenarvan een geladen revolver.
"Een wapen!" riep Glenarvan, wiens oogen met een plotselingen glans schitterden.
"Ja! de Maori's onderzoeken hun vrouwelijke gevangenen niet!
Maar dit wapen is voor ons, Edward! niet voor hen!..."
"Glenarvan!" zeide de majoor snel, "verberg dien revolver!
Het is nog geen tijd...."
De revolver verdween onder de kleeren van den lord.
De mat, waarmede de ingang der hut gesloten was, werd opgeligt. Een inlander verscheen.
Hij gaf den gevangenen een wenk om hem te volgen.
Digt aaneengesloten stapten Glenarvan en de zijnen voort en bleven eindelijk voor Kai-Koemoe staan.
Rondom dit opperhoofd waren de voornaamste krijgslieden van zijn stam vereenigd.
Onder hen was ook die Maori, wiens boot zich bij die van Kai-Koemoe had gevoegd, ter plaatse waar de Pohainhenna in de Waikato valt.
Het was een gespierd man van veertig jaar, en met een woest en wreed voorkomen.
Hij heette Kara-Tete, dat wil zeggen "de opvliegende."
Kai-Koemoe behandelde hem met zekere achting; aan de fijnheid zijner tatoeëering kon men zien, dat Kara-Tete een hoogen rang in zijn stam bekleedde.
Toch had een scherp waarnemer kunnen zien, dat er een zekere naijver tusschen die twee opperhoofden bestond.
De majoor merkte op, dat de invloed van Kara-Tete Kai-Koemoe hinderde.
Zij heerschten beiden over de belangrijke stammen aan de Waikato en met gelijke magt.
Bij dit onderhoud mogt Kai-Koemoe dan al glimlagchen, diepe haat straalde uit zijn oogen.
Kai-Koemoe ondervroeg Glenarvan, en zeide:
"Zijt gij een Engelschman?"
"Ja!" antwoordde de lord zonder aarzelen; want dit zou een uitwisseling gemakkelijker maken.
"En uw medgezellen?" zeide Kai-Koemoe.
"Zijn Engelschen evenals ik.
Wij zijn reizigers, schipbreukelingen.
Maar, als gij het weten wilt, wij hebben geen deel genomen aan den strijd."
"Dat raakt mij niet!" antwoordde de onbeschofte Kara-Tete.
"Elke Engelschman is onze vijand.
De uwen hebben ons eiland bemagtigd! Zij hebben onze akkers gestolen!
Zij hebben onze dorpen verbrand!"
"Zij hebben verkeerd gehandeld!" antwoordde Glenarvan op ernstigen toon.
"Ik zeg dat, omdat ik het denk, en niet, omdat ik in uw magt ben."
"Luister!" hernam Kai-Koemoe, "de Tohonga, de opperpriester van Noeï-Atoea, is in de handen uwer broeders gevallen.
Hij is gevangen bij de Pakeka's.
Onze God beveelt ons hem los te koopen.
Ik had u het hart uit het lijf willen rukken, ik had gewenscht, dat uw hoofd en het hoofd uwer medgezellen ten eeuwigen dage op de punten van dit paalwerk gestaan hadden!
Maar Noeï-Atoea heeft gesproken."
Terwijl hij zoo sprak, beefde Kai-Koemoe, die zich tot nog toe ingehouden had, van toorn, en stond er een woeste geestdrijverij op zijn gelaat te lezen.
Na een poos hervatte hij op bedaarden toon: "Denkt gij, dat de Engelschen onzen opperpriester tegen uw persoon zullen uitwisselen?"
Glenarvan aarzelde met een antwoord, en zag het maori opperhoofd oplettend aan.
"Ik weet het niet," zeide hij na een oogenblik zwijgens.
"Spreek!" hernam Kai-Koemoe.
"Is uw leven evenveel waard als het leven van onzen opperpriester?"
"Neen!" antwoordde Glenarvan.
"Ik ben noch een opperhoofd noch een priester onder de mijnen!"
Over dit antwoord verbaasd zag Paganel Glenarvan met diepe verwondering aan.
Kai-Koemoe scheen insgelijks verrast.
"Dus twijfelt gij?" zeide hij.
"Ik weet het niet," herhaalde Glenarvan.
"Zullen de uwen u niet tegen onzen opperpriester uitwisselen?"
"Mij alleen? neen!" antwoordde Glenarvan.
"Ons allen? misschien."
"Bij de Maori's is het hoofd voor hoofd," zeide Kai-Koemoe.
"Bied eerst deze vrouwen ter uitwisseling tegen uw priester aan," zeide Glenarvan op lady Helena en Mary Grant wijzende.
Lady Helena wilde naar haar man snellen.
De majoor hield haar tegen.
"Die twee vrouwen bekleeden een hoogen rang in haar land," hernam Glenarvan met een eerbiedige buiging voor lady Helena en Mary Grant.
De krijgsman zag zijn gevangene koel aan.
Een valsch glimlachje speelde om zijn lippen; maar hij onderdrukte het bijna terstond en antwoordde met een stem, die hij naauwelijks bedwingen kon:
"Denkt gij Kai-Koemoe met valsche woorden te bedriegen, vervloekte Europeaan?
Denkt gij, dat de oogen van Kai-Koemoe niet in de harten kunnen lezen?"
En op lady Helena wijzende, ging hij voort:
"Dat is uw vrouw!"
"Neen! de mijne!" riep Kara-Tete. De gevangenen wegduwende legde het opperhoofd nu zijn hand op den schouder van lady Helena, die bij die aanraking verbleekte.
"Edward!" riep de rampzalige vrouw in haar radeloosheid.
Zonder een woord te spreken hief Glenarvan den arm op.
Een schot knalde en Kara-Tete viel dood neder.
Op die losbranding stroomde een vloed van inlanders uit de hutten.
Het plein was in een oogenblik vol.
Honderd armen werden tegen de ongelukkigen opgeheven.
De revolver werd Glenarvan uit de hand gerukt.
Kai-Koemoe sloeg een vreemden blik op Glenarvan; daarop bedekte hij met de eene hand het ligchaam van den moordenaar, terwijl hij met de andere de menigte in toom hield, die woedend op de Europeanen indrong.
Eindelijk deed zijn stem het oproer bedaren.
"Taboe!
Taboe!" riep hij.
Op dat woord hield de menigte voor Glenarvan en de zijnen stand, die nu voor het oogenblik door een bovennatuurlijke magt beschermd werden.
Eenige oogenblikken daarna werden zij naar het heilige huis teruggevoerd, dat hun tot gevangenis diende.
Maar Robert Grant en Jacques Paganel waren niet meer bij hen.
XII.
De lijkplegtigheden van een opperhoofd der Maori's.
Zooals op Nieuw-Zeeland wel meer het geval is, vereenigde Kai-Koemoe in zich de waardigheden van priester en stamhoofd.
In die eerste hoedanigheid kon hij over personen of zaken de bijgeloovige bescherming van het taboe uitstrekken.
Het taboe, dat bij alle volken van het polynesische ras wordt aangetroffen, heeft onmiddellijk ten gevolge, dat alle omgang met of gebruik van het voorwerp of den persoon, die getaboeëerd is, verboden wordt.
Volgens de godsdienst der Maori's zou alwie een heiligschennende hand sloeg aan hetgene taboe verklaard is, door den vertoornden god met den dood gestraft worden.
En waar de godheid soms talmen mogt met wraak te nemen over de haar aangedane beleediging, zouden de priesters niet verzuimen haar wraakoefening te verhaasten.
Het taboe wordt door de opperhoofden met staatkundige bedoelingen toegepast, tenzij het ontstaat uit een gewoon voorval van het huiselijke leven.
Een inlander wordt in menige omstandigheid voor eenige dagen getaboeëerd, bv. wanneer hij zijn haar heeft afgesneden, wanneer hij getatoeëerd is, wanneer hij een praauw timmert, wanneer hij een huis bouwt, wanneer hij doodelijk ziek is, wanneer hij gestorven is.
Dreigt een onverstandige vischvangst de rivieren van haar visschen te berooven, of worden de nieuwe aanplantingen van zoete pataten niet behoorlijk ontzien, dan worden die voorwerpen door een beschermend en staathuishoudkundig taboe getroffen.
Wil een opperhoofd de lastige omstanders van zijn huis verjagen, dan taboeëert hij het; ten zijnen voordeele betrekkingen met een vreemd schip aanknoopen, dan taboeëert hij het ook; een europeesch handelaar, op wien hij ontevreden is, een quarantaine opleggen, hij taboeëert maar!
Zijn verbod komt dan overeen met het oude "veto" (ik wil niet) der koningen.
Wanneer een voorwerp getaboeëerd is, mag niemand het straffeloos aanraken.
Wanneer een inboorling aan dat verbod onderworpen is, zijn hem sommige spijzen voor een bepaalden tijd ontzegd.
Wanneer die strenge leefregel opgeheven is, helpen, indien hij rijk is, zijn slaven hem en steken de spijzen in zijn mond, die hij met zijn handen niet mag aanraken; is hij arm, dan is hij genoodzaakt de spijzen met den mond op te nemen, en het taboe maakt hem tot een dier.
Kortom, die vreemde gewoonte beheerscht en bepaalt de geringste daden der Nieuw-Zeelanders.
Het is de onophoudelijke tusschenkomst der godheid in het maatschappelijke leven.
Het heeft kracht van wet, en men mag zeggen, dat het geheele inlandsche wetboek, een wetboek, dat geen tegenspraak duldt en ook nooit tegengesproken wordt, vervat is in de gedurige toepassing van het taboe.
De gevangenen in het heilige huis waren door een willekeurig taboe ontrukt aan de woede der volksmenigte.
Een partij onder de inlanders, de vrienden en aanhangers van Kai-Koemoe, waren op eens gestuit door de stem van hun hoofd en hadden de gevangenen beschermd.
Echter maakte Glenarvan zich geen verkeerde voorstellingen van het lot, dat hem wachtte.
Zijn dood alleen was een voldoende straf voor den moord van een opperhoofd; en bij de wilde volken volgt de dood alleen op een lange marteling.
Glenarvan verwachtte dus niet anders, of hij zou wreed moeten boeten voor de billijke verontwaardiging, die zijn arm had gewapend; maar hij hoopte, dat de toorn van Kai-Koemoe hem alleen zou treffen.
Welk een nacht bragten hij en zijn lotgenooten door!
Wie zou hun angst kunnen schilderen, hun lijden afmeten!
De arme Robert, de goede Paganel waren niet meer voor den dag gekomen.
Maar kon men wel aan hun lot twijfelen?
Waren zij niet de eerste offers, ten zoen gevallen voor de wraakzucht der inlanders?
Alle hoop was verdwenen, zelfs uit het hart van Mac Nabbs, die anders niet spoedig wanhoopte.
John Mangles werd bijna krankzinnig door de stille wanhoop van Mary Grant, die van haar broeder was gescheiden.
Glenarvan dacht aan dat verschrikkelijk verzoek van lady Helena, die, om zich te onttrekken aan den marteldood of de slavernij, door zijne hand wilde sterven!
Zou hij dien ijselijken moed hebben?
"En welk regt heb ik om Mary te treffen?" dacht John, wiens hart brak.
Aan een ontsnapping viel niet te denken; ze was geheel en al onmogelijk.
Tien, tot de tanden gewapende krijgslieden, waakten voor de deur der gevangenis.
De morgen van den 13den Februarij brak aan.
Er had geen verkeer plaats gehad tusschen de inlanders en de gevangenen, die door het taboe werden beschermd.
De hut bevatte eenige levensmiddelen, die de ongelukkigen naauwelijks aanraakten.
De smart verdreef den eetlust.
De dag verliep, zonder verandering of hoop aan te brengen.
Ongetwijfeld zou het uur van de begrafenis van het gedoode opperhoofd ook dat zijn, waarop de doodstraf voltrokken werd.
Terwijl Glenarvan zich niet ontveinsde, dat Kai-Koemoe de gedachte aan uitwisseling wel zou hebben opgegeven, behield de majoor dienaangaande nog altijd een straal van hoop.
"Wie weet," zeide hij, terwijl hij Glenarvan op de uitwerking wees, dien de moord van Kara-Tete op het opperhoofd gemaakt had, "wie weet, of Kai-Koemoe niet in den grond verpligting aan u gevoelt?"
Maar, wat Mac Nabbs ook mogt zeggen, Glenarvan wilde zich met geen hoop meer vleijen.
Ook de volgende dag verliep, zonder dat er toebereidselen voor de doodstraf werden gemaakt.
Ziehier de reden van dat uitstel.
De Maori's gelooven, dat de ziel nog drie dagen na het sterven het ligchaam des overledenen bewoont, en gedurende driemaal vier en twintig uren blijft het lijk onbegraven liggen.
Die uitstellende gewoonte werd streng in acht genomen.
Tot den 15den Februarij toe bleef de sterkte ledig.
Op de schouders van Wilson staande, zag John Mangles dikwijls naar de buitenwerken.
Geen inlander was er te zien.
Alleen de schildwachten, die goed wacht hielden, losten elkander af aan de deur der gevangenis.
Maar den derden dag gingen de hutten open; de wilden, mannen, vrouwen, kinderen, verscheidene honderden in getal, vereenigden zich zwijgend en bedaard op het voorplein der sterkte.
Kai-Koemoe kwam uit zijn hut, en terwijl de voornaamste hoofden van zijn stam zich om hem schaarden, nam hij plaats op een heuveltje van eenige voeten hoog in het middelpunt der versterkingen.
Op een behoorlijken afstand achter hem stonden de overige inlanders in een halven cirkel geschaard.
De geheele vergadering bewaarde een onafgebroken stilzwijgen.
Op een teeken van Kai-Koemoe begaf een krijgsman zich naar het heilige huis.
"Denk er aan!" zeide lady Helena tot haar man.
Glenarvan klemde zijn vrouw aan zijn hart.
Thans naderde Mary Grant John Mangles en zeide:
"Lord en lady Glenarvan zullen wel willen gelooven, dat even goed als een vrouw kan sterven door de hand van haar echtgenoot om een schandelijk leven te ontgaan, een bruid ook door de hand van haar verloofde kan sterven om er op haar beurt aan te ontkomen.
John! in dit gewigtig oogenblik mag ik het u zeggen: ben ik niet sedert lang uw bruid in het geheim van uw hart?
Mag ik op u rekenen, waarde John! gelijk lady Helena op lord Glenarvan?"
"Mary!" riep de jeugdige kapitein geheel radeloos.
"Ach! lieve Mary!..."
Hij kon niet uitspreken; de mat werd opgeligt, en de gevangenen voor Kai-Koemoe gebragt; de twee vrouwen schikten zich in haar lot; de mannen verborgen hun angst onder een kalmte, die het bewijs was eener bovenmenschelijke geestkracht.
Zij kwamen voor het zeelandsch opperhoofd.
Deze talmde niet met het uitspreken van het vonnis.
"Gij hebt Kara-Tete gedood?" zeide hij tot Glenarvan.
"Ik heb hem gedood," antwoordde de lord.
"Gij zult morgen met zonsopgang sterven."
"Alleen?" vroeg Glenarvan, wiens hart hevig klopte.
"Ach! als het leven van onzen opperpriester niet kostbaarder was dan het uwe!" riep Kai-Koemoe, wiens oogen een woeste spijt uitdrukten.
Thans had er een opschudding onder de inboorlingen plaats. Glenarvan sloeg haastig een blik om zich heen.
Weldra kwam er een opening in de menigte, en een krijgsman verscheen, druipnat van zweet en doodelijk vermoeid.
Zoodra Kai-Koemoe hem zag, sprak hij hem in het engelsch aan. Zijn bedoeling was duidelijk: hij wilde, dat de gevangenen hem zouden verstaan.
"Gij komt uit de legerplaats der Europeanen?"
"Ja!" antwoordde de Maori.
"Hebt gij den gevangene, onzen opperpriester, gezien?"
"Ik heb hem gezien."
"Leeft hij?"
"Hij is dood!
De Engelschen hebben hem doodgeschoten!"
Het was gedaan met Glenarvan en zijn makkers.
"Allen zult gij morgen met zonsopgang sterven!" riep Kai-Koemoe.
Zoo trof dezelfde straf al die ongelukkigen zonder onderscheid.
Lady Helena en Mary Grant sloegen een oog vol innige dankbaarheid ten hemel.
De gevangenen werden niet naar het heilige huis teruggebragt.
Zij moesten dien dag tegenwoordig zijn bij de lijkplegtigheden van het opperhoofd en bij de bloedige tooneelen, die daarmede gepaard gaan.
Een troep inlanders voerde hen eenige schreden verder naar den voet van een ontzaggelijken "koedi."
Daar bleven hun bewakers bij hen, zonder hen uit het oog te verliezen.
De overige Maori's schenen hen vergeten te hebben, zoo verdiept waren ze in hun verpligte smart.
De drie bij de wet voorgeschreven dagen waren na den dood van Kara-Tete verloopen.
De ziel des overledenen had dus voor altijd diens stoffelijk overschot verlaten.
De plegtigheid begon.
Het lijk werd op een heuveltje gebragt in het midden van de vesting. Het was in een prachtige kleeding gedoscht en in een sierlijke mat van vlas gewikkeld.
Om zijn met vederen versierd hoofd was een krans van groene bladeren geslingerd. Aan zijn gelaat, zijn armen en zijn borst, die met olie waren ingewreven, was geen teeken van bederf te zien.
De bloedverwanten en vrienden traden tot aan den voet van het heuveltje, en, als had een orkestmeester de maat van een lijkzang geslagen, terstond steeg een ontzaggelijk concert van weenen, kermen en zuchten omhoog. De overledene werd beweend op de maat van een klagend en langzaam lied.
Zijn nabestaanden sloegen zich voor het hoofd; de vrouwelijke bloedverwanten reten haar gelaat met haar vingers open en toonden zich kwistiger met bloed dan met tranen.
Die ongelukkigen volbragten stipt dezen ruwen pligt. Maar al die rouw was nog niet voldoende om de ziel des overledenen te bevredigen, wiens gramschap zonder twijfel de overlevenden van zijn stam zou getroffen hebben, en zijn krijgslieden wilden niet, al konden zij hem niet in het leven terugroepen, dat hij in de andere wereld de genoegens van het aardsche leven missen zou.
Dus mogt de echtgenoote van Kara-Tete haar man ook in het graf niet verlaten.
De ongelukkige zou toch geweigerd hebben hem te overleven.
Dat was gewoonte en pligt, en de voorbeelden van zulke opofferingen zijn niet schaarsch in de zeelandsche geschiedenis.
Die vrouw verscheen.
Zij was nog jong.
Heur haren golfden wanordelijk over haar schouders.
Haar snikken en kreten stegen omhoog.
Onzamenhangende woorden, jammerklagten, afgebroken volzinnen, waarin zij de deugden van den overledene prees, braken haar snikken af, en in haar vreeselijke smart viel zij aan den voet van het heuveltje neer en sloeg met haar hoofd op den grond.
Nu naderde haar Kai-Koemoe.
Plotseling vloog het rampzalige slagtoffer weer op; maar een geweldige slag met den "mere," een soort van vreeselijke knods, die het opperhoofd zwaaide, velde haar ter neder.
Zij viel, als door den bliksem getroffen.
Terstond gingen er ontzettende kreten op.
Honderd armen bedreigden de gevangenen, die doodelijk ontsteld waren van dat ijselijk tooneel.
Maar niemand roerde zich; want de lijkplegtigheid was nog niet afgeloopen.
De vrouw van Kara-Tete was met haar gemaal in den dood vereenigd.
De beide ligchamen lagen naast elkander.
Maar voor het eeuwige leven had die overledene nog niet genoeg aan zijn trouwe gade.
Wie zou hen beiden bij Noeï-Atoea bediend hebben, wanneer hun slaven hen niet uit deze wereld in de andere gevolgd waren?
Zes ongelukkigen werden bij de lijken hunner meesters gebragt.
Het waren dienstboden, die de onmeedoogende krijgswetten tot slavernij hadden gedoemd.
Tijdens het leven van het opperhoofd hadden zij de hardste ontberingen uitgestaan, duizend mishandelingen ondergaan, waren slecht gevoed, hadden onophoudelijk als lastdieren gewerkt, en zouden nu, volgens het geloof der Maori's, in de eeuwigheid dat slavenleven voortzetten.
Die ongelukkigen schenen in hun lot te berusten.
Zij verwonderden zich niet over een opoffering, die ze reeds lang voorzien hadden.
Hun ongeboeide handen bewezen, dat ze zich zonder verzet zouden laten slagten.
Die dood was dan ook kort, en voor een lang lijden bleven ze bewaard.
De martelingen werden bespaard voor de bewerkers van den moord, die twintig schreden verder bij elkander stonden en de oogen afwendden van dat akelig schouwspel, dat nog ontzettender zou worden.
Zes knodsslagen, toegebragt door de hand van zes gespierde krijgslieden, strekten de slagtoffers in een zee van bloed op den grond uit.
Dat was het sein tot een vreeselijk tooneel van kannibalisme.
Het ligchaam der slaven wordt niet door het taboe beschermd, zooals het lijk van den meester. Het behoort aan den stam.
Het is het kleine geld, dat aan de huilers bij de lijkplegtigheden wordt toegeworpen.
Zoodra het offer volbragt was, vielen dan ook al de inlanders, opperhoofden, krijgslieden, grijsaards, vrouwen, kinderen, zonder onderscheid van leeftijd of kunne, door dezelfde dierlijke woede aangegrepen, op de levenlooze overblijfselen der slagtoffers aan.
In minder tijd dan een vlugge pen het zou kunnen schetsen, werden de nog rookende ligchamen vaneengereten, verscheurd en verdeeld, niet aan stukken maar aan kruimels.
Elk van de twee honderd Maori's, die het offer bijwoonden, kreeg zijn deel van dat menschenvleesch.
Men worstelde, men vocht, men betwistte elkaar het kleinste lapje.
De warme bloeddroppels bespatten die monsterachtige gasten en die geheele terugstootende horde krielde onder een rooden regen door elkander.
Het was de waanzin en woede van naar hun prooi dorstende tijgers.
Men zou gezegd hebben, dat het een diergaarde was, waar de roofdieren het hun toegeworpen vleesch verslonden.
Daarop werden er op twintig plaatsen binnen den wal vuren aangelegd; de stank van het verbrande vleesch verpestte den dampkring, en zonder de vreeselijke opschudding bij dat feestmaal, zonder de kreten, die nog voortkwamen uit die met vleesch volgestopte kelen, hadden de gevangenen de beenderen der slagtoflers kunnen hooren kraken tusschen de tanden der menscheneters.
Doodelijk ontsteld deden Glenarvan en de zijnen nog hun best om dit afschuwelijk tooneel aan de oogen der twee arme vrouwen te onttrekken.
Zij begrepen nu welke straf hen den volgenden morgen bij zonsopgang wachtte, en door welke vreeselijke martelingen zulk een dood stellig zou worden voorafgegaan.
De schrik benam hun de spraak.
Daarop begonnen de doodendansen.
Sterke dranken, getrokken uit den "piper excelsum," echten geest van spaansche peper, verhoogden nog de dronkenschap der wilden.
Zij hadden niets menschelijks meer. Zouden zij niet welligt het taboe van het opperhoofd vergeten en de handen slaan aan de gevangenen, die hun waanzin beangstigde?
Maar Kai-Koemoe had zijn verstand behouden bij die algemeene dronkenschap.
Hij stond een uur toe voor die slemppartij van bloed, opdat ze haar hoogsten trap bereiken en dan voldaan zou zijn, en het laatste bedrijf der uitvaart werd met de gewone plegtigheden afgespeeld.
De lijken van Kara-Tete en diens vrouw werden opgenomen, de ledematen gebogen en tegen den buik gedrukt, volgens de gewoonte der Zeelanders.
Nu moesten ze begraven worden, wel niet voor goed, maar tot de aarde het vleesch verteerd had en alleen het gebeente bevatten zou.
De plaats voor het Oedoe-Pa, dat wil zeggen het graf, was reeds gekozen omtrent twee mijlen buiten de vesting, op den top van een bergje, Maunganamu genoemd, op den regteroever van het meer gelegen.
Daarheen moesten de ligchamen worden gebragt.
Twee zeer kunstelooze draagstoelen, of om het maar ronduit te zeggen, twee berries, werden aan den voet van het heuveltje neergezet. De zaamgevouwen lijken werden er veeleer in zittende dan liggende houding op geplaatst; hun kleeding werd met een band opgehouden.
Vier krijgslieden tilden ze op hun schouders en de geheele stam volgde hen, onder het aanheffen van het lijklied, in optogt tot aan de begraafplaats.
De gevangenen, die nog altijd bewaakt werden, zagen den stoet den eersten wal van de vesting verlaten; daarna werden het gezang en geschreeuw allengs onverstaanbaar.
Omstreeks een half uur bleef de lijkstoet uit hun gezigt in de diepten van het dal.
Daarna zagen zij hem weer terug, toen hij de kronkelende bergpaden besteeg.
Door den afstand kreeg die lange en slingerende optogt iets spookachtigs.
De stam hield stil op een hoogte van acht honderd voet, dat is op den top van den Maunganamu, op de plaats die voor de begrafenis van Kara-Tete was uitgekozen.
Een gewoon Maori zou geen ander graf hebben gehad dan een kuil en een hoop steenen.
Maar voor een magtig en geducht opperhoofd, die zeker binnen kort onder de goden zou opgenomen worden, had zijn stam een graf bestemd, dat zijner heldendaden waardig was.
Het graf was met paalwerk omringd, en bij de kuil, waarin de lijken moesten rusten, stonden palen, versierd met beelden, die met oker rood geverwd waren.
De bloedverwanten hadden niet vergeten, dat de "Waidoea", de ziel der dooden, zich met stoffelijke dingen voedt, evenals het ligchaam die in dit vergankelijk leven behoeft.
Daarom waren er levensmiddelen binnen de omheining gebragt, alsmede de wapens en kleederen des overledenen.
Niets ontbrak aan de gemakkelijke inrigting van het graf.
De beide echtgenooten werden naast elkander gelegd, en daarop, na een nieuwe reeks van jammerklagten, met aarde en gras overdekt.
Nu daalde de stoet weder zwijgend den berg af, en voortaan mogt niemand weer op straffe des doods den Maunganamu beklimmen, want hij was taboe, evenals de Tongariro, waar de overblijfselen rusten van een opperhoofd, die in 1846 door een aardbeving omkwam.
XIII.
De laatste uren.
Juist verdween de zon over het Taupo-meer achter de toppen van den Tuhahua en Puketapu, toen de gevangenen naar hun kerker werden teruggevoerd.
Zij zouden hem niet meer verlaten, voor de toppen der Wahiti-Ranges door de eerste zonnestralen verlicht werden.
Zij hadden een geheelen nacht om zich op den dood voor te bereiden.
Ondanks hun droefheid, ondanks het ijselijke lot, dat hen wachtte, gebruikten zij toch gezamenlijk den maaltijd.
"Wij zullen al onze krachten hoog noodig hebben," had Glenarvan gezegd, "om den dood in het aangezigt te zien.
Wij moeten aan die barbaren toonen, hoe Europeanen weten te sterven!"
Toen het eten afgeloopen was, zeide lady Helena overluid het avondgebed op.
Met ongedekten hoofde spraken al haar reisgenooten haar na.
Waar is de mensch, die niet aan God denkt, wanneer de dood hem aangrijnst?
Toen die pligt was volbragt, omhelsden de gevangenen elkander.
Mary Grant en Helena begaven zich naar een hoek van de hut en strekten zich op eene mat uit.
De slaap, die alle smarten lenigt, daalde weldra op haar oogleden neder; in elkanders armen gestrengeld sliepen zij in, uitgeput als zij waren door vermoeidheid en slapelooze nachten.
Glenarvan nam nu zijn vrienden ter zijde en sprak hen aldus aan:
"Waarde reisgenooten! ons leven en dat dier arme vrouwen is in Gods hand.
Is het de wil des Hemels, dat wij morgen sterven, dan zullen wij, ik ben er zeker van, weten te sterven als mannen, als christenen, die onbevreesd voor den Oppersten Regter durven verschijnen. God, die op den bodem van ons hart ziet, weet, dat wij een edel doel najaagden.
Wacht ons de dood in plaats van een goeden uitslag, dan is het zijn wil.
Hoe hard zijn beschikkingen ook mogen wezen, ik wil toch niet tegen Hem morren.
Maar hier is de dood niet maar alleen de dood, het is de foltering, het is misschien de eerloosheid, en ziehier twee vrouwen...."
Glenarvans' stem, die tot nog toe vast geweest was, begon hier te beven.
Hij zweeg om zijn aandoening te bedwingen.
Na een oogenblik zwijgens vervolgde hij tot den jongen kapitein:
"John! gij hebt aan Mary beloofd, wat ik aan lady Helena beloofd hebt.
Wat is uw voornemen?"
"Ik geloof voor God het regt te hebben die belofte te vervullen," antwoordde John Mangles.
"Ja, John! Maar wij zijn ongewapend!"
"Toch niet," antwoordde John, een dolk toonende.
"Ik heb hem uit de hand van Kara-Tete gerukt, toen die wilde aan uwe voeten viel.
Mylord! wie van ons beiden het langste leeft, zal den wensch van lady Helena en Mary Grant vervullen."
Een doodsche stilte heerschte na die woorden in de hut.
Eindelijk brak de majoor ze af met te zeggen: "Mijne vrienden! stelt dat uiterste middel tot de laatste minuten uit.
Ik houd niet veel van hetgeen onherstelbaar is."
"Ik heb niet voor ons gesproken," antwoordde Glenarvan. "Hoe vreeselijk onze dood ook moge wezen, wij zullen hem trotseeren!
Ha! als wij alleen waren, zou ik u reeds twintigmaal toegeroepen hebben: Mijne vrienden! laten wij een uitval wagen! Laten wij die ellendelingen aanvallen!
Maar zij! zij!..."
John ligtte even de mat op en telde vijf en twintig inlanders, die aan de deur der gevangenis de wacht hielden.
Zij hadden een groot vuur aangelegd, dat een akeligen gloed verspreidde over den oneffen grond der sterkte.
Sommigen dier wilden lagen rondom het vuur op den grond; anderen stonden roerloos overeind en staken zwart af op de heldere gordijn van vlammen.
Maar allen zagen telkens naar de hut, die aan hun bewaking was toevertrouwd.
Men zegt, dat tusschen den cipier, die waakt en een gevangene, die vlugten wil, de kansen voor den gevangene zijn.
Het belang van den een is inderdaad grooter dan het belang van den ander.
Deze kan vergeten, dat hij bewaakt; gene kan nooit vergeten, dat hij bewaakt wordt.
De gevangene denkt meer aan de vlugt, dan zijn bewaker om hem de vlugt te beletten. Dat is de oorzaak van zoovele en zoo wonderlijke ontvlugtingen.
Maar hier werden de gevangenen bewaakt door de haat en de wraakzucht, en niet door een onverschilligen cipier.
De gevangenen waren niet geboeid; maar dat was ook onnoodig: want vijf en twintig man bewaakten den eenigen uitgang van het heilige huis.
Deze hut, tegen den rotswand leunende, die de verschansing afsloot, was alleen genaakbaar over een smalle landtong, die haar met het voorplein der sterkte in verband bragt.
De zijmuren waren boven loodregte rotswanden opgetrokken en hingen over een honderd voet diepen afgrond.
Hier was dus een nederdaling onmogelijk.
Onder den grond door bestond ook geen gelegenheid om te vlugten, want de rots was steenhard.
De eenige uitgang was de deur van het heilige huis, en de Maori's bewaakten die landtong, die het als een ophaalbrug met de vesting verbond.
Ontsnappen was dus onmogelijk, en Glenarvan moest dit wel erkennen, toen hij, misschien voor de twintigste maal, de muren zijner gevangenis had onderzocht.
Intusschen verliepen de uren van dien akeligen nacht.
De berg was in digte duisternis gehuld. Maan nog sterren verhelderden den pikzwarten nacht.
De wind huilde langs de sterkte. De palen der hut kraakten.
Plotseling wakkerde het vuur der inboorlingen weder aan door die kortstondige strooming der lucht, en het schijnsel der vlammen verlichtte even het binnenste van het heilige huis. De groep gevangenen werd voor een oogenblik beschenen.
Die arme lieden waren in gedachten verzonken over het lot, dat hun wachtte. Sen doodsche stilte heerschte in de hut.
Het zal omstreeks vier ure in den morgen geweest zijn, toen de oplettendheid van den majoor werd opgewekt door een ligt gedruisch, dat achter de achterste palen, in den wand der hut, die tegen de rots leunde, vandaan scheen te komen.
Toen Mac Nabbs, die zich eerst niet om dat gedruisch had bekommerd, bespeurde, dat het aanhield, luisterde hij; verwonderd, dat het niet ophield, ging hij eindelijk om het beter waar te nemen met het oor op den grond liggen.
Hij meende te hooren, dat er van buiten gekrabd en gegraven werd.
Toen hij zeker was van zijn zaak, sloop de majoor naar Glenarvan en John Mangles, ontrukte hen aan hun droevige denkbeelden en voerde ze naar het achterste gedeelte der hut.
"Luistert!" fluisterde hij, hun tevens een teeken gevende om te bukken.
Het gekrab werd hoe langer hoe duidelijker; men kon hooren, dat de steentjes door de aanraking met een scherp voorwerp krasten en wegrolden.
"Een beest in zijn hol," zeide John Mangles.
Glenarvan sloeg zich voor het hoofd en zeide:
"Wie weet? als het eens een mensch was!"
"Mensch of dier," antwoordde de majoor, "ik zal er wel spoedig achter komen!"
Wilson en Olbinett kwamen bij hen, en allen begonnen in den wand te graven, John met zijn dolk, de anderen met steenen, die zij uit den grond haalden, of met hun nagels, terwijl Mulrady op den grond lag om door een kier in de mat de groep inlanders in het oog te houden.
Die wilden lagen onbewegelijk rondom het vuur en vermoedden niets van hetgeen er twintig schreden van hen af gebeurde.
De grond bestond uit een ligte en wrijfbare aarde, die den kiezelachtigen tufsteen bedekte. Ondanks het gebrek aan werktuigen vorderde het gat dan ook goed.
Weldra was het duidelijk, dat een of meer menschen buiten het fort een galerij groeven in den zijmuur.
Wat kon hun doel zijn?
Waren zij bekend met het bestaan der gevangenen, of vond de arbeid, die verrigt scheen te worden, zijn verklaring in het toeval eener persoonlijke onderneming?
De gevangenen verdubbelden hun pogingen.
Hun gewonde vingers bloedden; maar zij groeven toch door.
Na een half uur arbeids was het gat, dat zij boorden, een voet of drie diep.
Het helderder geraas bewees hun, dat alleen een dunne aardlaag een onmiddellijke gemeenschap belette.
Er verliepen nog eenige minuten; daar trok de majoor op eens zijn hand terug, die door een scherp lemmet gewond was. Hij bedwong den kreet van pijn, die hem bijna ontsnapte.
John Mangles weerde met zijn dolk het mes af, dat in het gat werd rondgedraaid, maar vatte de hand, die het voerde.
Het was de hand eener vrouw of van een kind, een europeesche hand!
Geen van beiden had een woord gesproken.
Het was duidelijk, dat men er aan beide zijden belang bij had om te zwijgen.
"Is het Robert?" mompelde Glenarvan.
Maar hoe zacht hij dien naam ook had uitgesproken, Mary Grant had hem verstaan.
Zij was ontwaakt door de beweging in de hut, sloop naar Glenarvan, greep die met aarde bemorste hand en bedekte ze met haar kussen.
"Gij! gij!" zeide het meisje, dat zich er niet in kon vergissen, "gij, Robert!"
"Ja, zusje!" antwoordde Robert, "ik ben hier om u allen te redden!
Maar stilte."
"Moedig kind!" herhaalde Glenarvan.
"Houdt de wilden daar buiten in het oog en maakt het gat ruimer!" hernam Robert.
Mulrady, die even had opgezien bij de verschijning van den knaap, ging weer op den uitkijk staan.
"Alles gaat goed," zeide hij.
"Nog maar vier krijgslieden zijn wakker. De anderen slapen."
"Moed gehouden!" sprak Wilson.
In een oogenblik was het gat vergroot en ging Robert uit de armen zijner zuster over in die van lady Helena. Om zijn ligchaam was een lang touw van vlas gewonden.
"Mijn kind! mijn kind!" mompelde de jonge vrouw, "dus hebben de wilden u niet gedood!"
"Neen, mevrouw!" antwoordde Robert.
"Ik weet zelf niet, hoe ik mij bij die opschudding aan hun oog heb kunnen onttrekken; ik ben over de omwalling gesprongen; twee dagen lang heb ik mij in de struiken verscholen; 's nachts liep ik rond; ik wilde u wederzien.
Terwijl de geheele stam met de uitvaart van het opperhoofd bezig was, ben ik die zijde der sterkte, waar de gevangenis staat, gaan verkennen, en heb ik gezien, dat ik bij u zou kunnen komen.
Uit een ledige hut heb ik dit mes en dit touw genomen.
De bosjes gras, de takken der struiken hebben mij tot ladder gediend; bij toeval heb ik een soort van grot gevonden, in de rots uitgehouwen, waartegen deze hut leunt; ik behoefde slechts eenige voeten in een weeke aarde uit te graven, en nu ben ik hier."
Twintig stomme kussen waren het eenige antwoord, dat Robert krijgen kon.
"Laten wij vertrekken!" zeide hij op vasten toon.
"Is Paganel beneden?" vroeg Glenarvan.
"Mijnheer Paganel?" herhaalde het kind, zeer verrast door die vraag.
Wacht hij ons? Hij was immers met u gevlugt?"
"Welneen, mylord!
Wat, is mijnheer Paganel niet hier?"
"Hij is hier niet, Robert!" antwoordde Mary Grant.
"Hoe?
Hebt gij hem niet gezien?" vroeg Glenarvan.
"Hebt gij elkaar niet bij die opschudding aangetroffen?
Zijt gij niet zamen ontsnapt?"
"Neen, mylord!" herhaalde Robert, die geheel ter neergeslagen was door het berigt van de verdwijning van Paganel.
"Laten wij vertrekken!" zeide nu de majoor, "wij hebben geen minuut te verliezen.
Waar Paganel ook is, hij kan het nergens slechter hebben dan wij hier.
Vooruit maar!"
Wel waren de oogenblikken kostbaar. Zij moesten vlugten.
De ontsnapping leverde geen andere groote moeijelijkheden op, dan alleen de afdaling langs een bijna loodregten rotsmuur buiten de grot, die omtrent twintig voet hoog was.
Vandaar bood de helling een vrij gemakkelijke nederdaling tot den voet des bergs aan.
Van dit punt af konden de gevangenen spoedig de lager liggende dalen bereiken, terwijl de Maori's, wanneer zij hun vlugt ontdekten, onbekend als ze waren met het bestaan der galerij tusschen het heilige huis en de buitenste glooijing gegraven, een zeer langen omweg zouden moeten maken om hen te bereiken.
De ontvlugting begon. Alle voorzorgen, die haar welslagen konden verzekeren, werden genomen.
De gevangenen kropen achter elkander door de naauwe galerij en kwamen in de grot.
Voor John Mangles de hut verliet, ruimde hij al het puin weg en kroop op zijn beurt door de opening, waarop hij de matten van de hut liet vallen.
De galerij was dus volkomen verborgen.
Nu moest men den loodregten rotsmuur tot aan de glooijing afdalen, en die nederdaling zou onmogelijk geweest zijn, wanneer Robert het touw van vlas niet had meegebragt.
Het werd afgewonden, aan een uitstekende rotspunt vastgemaakt en naar beneden geworpen.
Voor John Mangles zijn vrienden zich liet toevertrouwen aan die vlasvezels, die ineengedraaid het touw vormden, onderzocht hij het eerst; hij oordeelde, dat het niet bijzonder sterk was; men mogt zich echter niet roekeloos blootstellen, want een val kon doodelijk zijn.
"Dit touw," zeide hij, "kan slechts twee personen te gelijk houden; daar moeten wij ons dus naar regelen.
Eerst moeten lord en lady Glenarvan zich laten afglijden; zoodra zij beneden zijn, trekken zij driemaal aan het touw, dat zal voor ons het sein wezen om hen te volgen."
"Ik zal het eerst gaan," zeide Robert.
"Ik heb onder aan de glooijing een soort van diep hol ontdekt, waar de eerst afgedaalden zich zullen verbergen om de anderen af te wachten."
"Ga, mijn jongen!" zeide Glenarvan, terwijl hij de hand van den knaap drukte.
Robert verdween door de opening der grot.
Een minuut daarna bewezen drie rukken aan het touw, dat de knaap zijne afdaling gelukkig volbragt had.
Terstond waagden Glenarvan en lady Helena zich buiten de grot.
Het was nog zeer duister, maar de toppen, die in bet oosten verrezen, werden reeds door eenige graauwe tinten gekleurd.
De snerpende ochtendkoelte bragt de jeugdige vrouw weder bij. Zij gevoelde haar krachten terugkeeren en begon haar gevaarlijke vlugt.
Glenarvan voorop, gevolgd door lady Helena, lieten zich langs het touw afglijden tot op de plek, waar de loodregte rotsmuur zamenkwam met het bovenvlak der schuine zijde.
Daarop begon Glenarvan, die zijn vrouw voorging en haar ondersteunde, achteruit af te dalen.
Hij zocht naar bosjes gras en struiken, die hem een steunpunt konden opleveren; eerst beproefde hij ze en zette er dan den voet van lady Helena op.
Eenige vogels, die in hun rust gestoord werden, vlogen zacht schreeuwend weg, en de vlugtelingen sidderden, wanneer een steen, uit zijn kuil weggestooten, met groot geraas tot beneden aan den berg rolde.
Zij waren omtrent op de helft der schuine zijde, toen zich een stem aan den ingang der grot liet hooren:
"Houdt stil!" fluisterde John Mangles.
Met de eene hand zich vastklemmende aan een bosje struiken met vierhoekige bladeren, met de andere zijn vrouw ondersteunende, wachtte Glenarvan, bijna zonder adem te durven halen.
Wilson had onraad gehoord. Eenig gerucht buiten het heilige huis vernomen hebbende, was hij in de hut teruggekeerd, had de mat opgeligt en naar de Maori's uitgezien.
Op een teeken van hem hield John Glenarvan tegen.
Door een vreemd gedruisch verrast, was een der krijgslieden opgestaan en het heilige huis genaderd.
Twee schreden van de hut af, bleef hij met gebukten hoofde staan luisteren.
Een minuut lang, die wel een uur scheen, bleef hij met gespitst oor en loerend oog in die houding.
Daarop schudde hij het hoofd als iemand, die zich vergist heeft, keerde naar zijn makkers terug, nam een armvol dood hout en wierp het op het half uitgegane vuur, welks vlammen weer opflikkerden.
Zijn helder verlicht gelaat verried geen bezorgdheid meer, en na de eerste morgenschemering, die den gezigteinder een beetje verhelderde, gadegeslsgen te hebben, ging hij bij het vuur liggen om zijn koude leden te verwarmen.
"Alles gaat goed," zeide Wilson.
John gaf aan Glenarvan een teeken om de afdaling te hervatten.
Glenarvan liet zich zachtjes tot op het vlak glijden, weldra zetten lady Helena en hij den voet op het naauwe pad, waar Robert hen wachtte.
Driemaal trok hij aan het touw, en nu gingen John Mangles met Mary Grant op hun beurt den gevaarvollen togt ondernemen.
Zijn waagstuk gelukte; hij voegde zich bij lord en lady Glenarvan in het door Robert aangewezen gat.
Vijf minuten later waren alle vlugtelingen gelukkig uit het heilige huis ontkomen en verlieten zij hun voorloopige schuilplaats. Met vermijding van de bewoonde oevers van het meer drongen zij langs naauwe paden in het diepst van het gebergte.
Zij liepen stevig door en trachtten alle punten te mijden waar zij soms gezien konden worden.
Zij spraken geen woord. Zij slopen als schimmen tusschen de heesters door.
Waar gingen zij heen? Op goed geluk af; maar zij waren vrij.
Omstreeks vijf ure brak de dag aan.
Blaauwachtige strepen liepen door de hoogdrijvende wolken.
De in nevelen gehulde toppen scheidden zich van de morgendampen.
Weldra zou de dagvorstin verschijnen, en in plaats van het sein tot de doodstraf te geven, zou die zon integendeel de vlugt der veroordeelden verraden.
Voor dat noodlottig oogenblik moesten dus de vlugtelingen buiten het bereik der wilden zijn om hen zoo ver mogelijk van het spoor te brengen.
Maar zij vorderden niet veel; de paden waren te steil.
Lady Helena klauterde tegen de helling op, ondersteund, om niet te zeggen gedragen door Glenarvan, en Mary Grant leunde op den arm van John Mangles; gelukkig en zegevierend opende Robert, vol blijdschap over zijn welslagen, den optogt, dien de twee matrozen sloten.
Nog een half uur en de schitterende zon zou de dampen aan den gezigteinder verdrijven.
Een half uur lang liepen de vlugtelingen op goed geluk voort. Paganel was niet bij hen om hun den weg te wijzen,--Paganel, het voorwerp hunner ongerustheid en wiens gemis een donkere schaduw wierp op hun geluk.
Inmiddels rigtten zij zich zooveel mogelijk naar het oosten, den aan breken den dageraad te gemoet.
Weldra hadden zij een hoogte van vijf honderd voet boven het Taupo-meer bereikt, en de morgenkoelte, door die hoogte nog vermeerderd, hinderde hen.
Onduidelijke vormen van heuvels en bergen stapelden zich op elkander; maar Glenarvan wenschte niets liever dan er in rond te dolen.
Later zou hij wel zien, hoe hij uit dien bergachtigen doolhof kwam.
Eindelijk brak de zon door en bescheen de vlugtelingen met haar eerste stralen.
Op eens weergalmde een vreeselijk gebrul uit honderd kelen door de lucht.
Het kwam uit de vesting, wier juiste ligging Glenarvan niet meer kon bepalen.
Bovendien verhinderde hem een digte gordijn van nevelen, die aan zijn voeten hing, om de lage dalen te onderscheiden.
Maar de vlugtelingen konden er niet aan twijfelen, hun vlugt was ontdekt.
Zouden zij ontkomen aan de vervolging der inlanders?
Waren zij gezien?
Zouden hun sporen hen niet verraden?
Juist trok de lage mist op en wikkelde hen voor een poos in een vochtige wolk, en nu bemerkten zij drie honderd voet beneden zich den dweepzieken hoop inlanders.
Zij zagen, maar waren ook gezien.
Een nieuw gebrul steeg op, begeleid door hondengeblaf, en de geheele stam stormde, na eerst te vergeefs beproefd te hebben de rots van het heilige huis te beklimmen, den vestingwal uit en ijlde langs de kortste paden de gevangenen na, die aan zijn wraak ontsnapten.
XIV.
De taboe berg.
De top van den berg was nog een honderd voet hooger.
De vlugtelingen hadden er belang bij hem te bereiken om zich op de andere helling aan het oog der Maori's te onttrekken.
Zij hoopten, dat de een of andere begaanbare kam hen in staat zou stellen de nabijgelegen kruinen te bereiken, die een bergstelsel uitmaakten, waarin de arme Paganel stellig, wanneer hij bij ben geweest was, den weg had weten te vinden.
De bestijging werd dus haastig voortgezet, waartoe het al nader komende dreigende getier genoeg aanspoorde.
De vervolgers bereikten den voet des bergs.
"Houdt moed, vrienden! houdt moed!" riep Glenarvan, zijn makkers met stem en gebaren aanmoedigende.
In minder dan vijf minuten stonden zij op den bergtop; daar keerden zij zich om, ten einde hun toestand te overzien en een rigting te nemen, die de Maori's op een dwaalspoor kon brengen.
Van deze hoogte overzagen zij het geheele Taupo meer, dat zich in zijn schilderachtige lijst van bergen westwaarts uitstrekte.
Ten noorden, de toppen van den Pirongia; ten zuiden, de rookende krater van den Tongariro.
Maar ten oosten stuitte hun blik op den muur van toppen en ruggen, die met de Wahiti-Ranges in verband staat, die groote keten, welker onafgebroken schakels over het geheele noordelijke eiland van de Cooksstraat af tot de Oostkaap toe loopen.
Zij moesten dus de andere zijde afdalen en in naauwe passen, misschien zonder uitgangen, doordringen.
Glenarvan sloeg een angstigen blik om zich heen; de zonnestralen hadden de nevels verjaagd, zoodat zijn oog de geringste holten van den grond goed kon onderscheiden. Geen beweging der Maori's kon hem ontgaan.
De inlanders waren geen vijf honderd voet van hem af, toen zij het bergvlak bereikten, waarop de eenzame kegel zich verhief.
Glenarvan mogt geen oogen blik langer stilstaan. Uitgeput of niet, zij moesten vlugten, wilden zij niet omsingeld worden.
"Laten wij afdalen!" riep bij, "voor de weg ons wordt afgesneden!"
Maar toen de arme vrouwen met inspanning van alle krachten weer opgestaan waren, hield Mac Nabbs haar tegen en zeide:
"Het is onnoodig, Glenarvan!
Zie maar!"
Werkelijk zagen nu allen, welk een onverklaarbare verandering er in de bewegingen der Maori's was gekomen.
Zij hadden op eens hun vervolging gestaakt.
De beklimming van den berg hield op, alsof er een streng tegenbevel gekomen was.
De bende inboorlingen was in haar vaart gestuit, en hield stand als de golven der zee voor een onwankelbare rots.
Al die bloeddorstige wilden stonden daar aan den voet des bergs, huilden, zwaaiden met hun armen, geweren en bijlen, maar kwamen geen duim digter.
Hun honden, die evenals zij in den grond vastgeworteld schenen, blaften woedend.
Wat was er toch gaande?
Welke onzigtbare magt weerhield de inlanders?
De vlugtelingen zagen het, maar begrepen het niet, en vreesden, dat de betoovering, die den stam van Kai-Koemoe ketende, verbroken mogt worden.
Daar uitte John Mangles een schreeuw, die zijn makkers deed omzien. Met de hand wees hij hun een gebouw op den top des kegels.
"Het graf van het opperhoofd Kara-Tete!" riep Robert.
"Spreekt gij de waarheid, Robert?" vroeg Glenarvan.
"Ja, mylord! het is zoo waar het graf! ik herken het...."
Robert vergiste zich niet.
Vijftig voet hooger op, op de hoogste spits des bergs, vormden pas beschilderde palen een kleine beslotene ruimte.
Glenarvan herkende nu ook het graf van het zeelandsche opperhoofd.
In zijn blinde vlugt was hij op den top van den Maunganamu gekomen.
Door de zijnen gevolgd beklom nu de lord den geringen afstand, die hem nog van het graf scheidde.
Een wijde met matten behangen opening verleende er toegang toe.
Glenarvan wilde in het binnenste van de grafstede doordringen, maar deinsde eensklaps verschrikt terug, roepende:
"Een wilde!"
"Een wilde in dit graf?" vroeg de majoor.
"Ja, Mac Nabbs!"
"Dat maakt niet uit. Vooruit maar!"
Glenarvan, de majoor, Robert en John Mangles drongen binnen de omheining.
Daar zat een Maori, in een grooten linnen mantel gewikkeld; de schaduw der grafstede belette zijn trekken te onderscheiden.
Hij hield zich volkomen rustig en ontbeet onbekommerd.
Glenarvan wilde hem aanspreken; maar de inlander was hem voor, en zeide op vriendelijken toon en in goed engelsch: "Ga toch zitten, mylord! het ontbijt is gereed."
Het was Paganel.
Zijn stem hoorende, liepen allen de begraafplaats binnen en omhelsden den uitmuntenden aardrijkskundige.
Paganel was teruggevonden!
Zijn persoon was een waarborg voor aller redding!
Men wilde hem ondervragen, men wilde weten hoe en waarom hij zich op den top van den Maunganamu bevond; maar Glenarvan beteugelde met een enkel woord die ontijdige nieuwsgierigheid.
"De wilden!" zeide hij.
"De wilden!" antwoordde Paganel schouderophalend.
"Dat zijn wezens, die ik in den grond van mijn hart veracht."
"Maar kunnen zij niet...."
"Zij! die domme ezels!
Komt maar eens mee!"
Allen volgden Paganel, die de grafstede verliet.
De Zeelanders stonden nog op dezelfde plaats om den voet des kegels en tierden vreeselijk.
"Schreeuwt! brult! tiert maar, tot uw longen barsten, stomme wezens!" zeide Paganel.
"Gij durft dezen berg toch niet beklimmen!"
"En waarom niet?" vroeg Glenarvan.
"Omdat het opperhoofd hier begraven ligt, omdat dit graf ons beschermt, omdat de berg taboe is!"
"Taboe?"
"Ja, vrienden! en daarom ben ik hierheen gevlugt, als in een dier middeneeuwsche wijkplaatsen voor ongelukkigen."
"God is met ons!" riep lsdy Helena met ten hemel geheven handen.
De berg was werkelijk taboe, en daarom durfden de bijgeloovige wilden hem niet bestijgen.
De vlugtelingen waren nog wel niet gered; maar het was toch een gewenscht uitstel, waarmee zij hun voordeel konden doen.
Glenarvan sprak, aan een onbeschrijfelijke aandoening ten prooi, geen enkel woord, en de majoor schudde met een regt vergenoegd gezigt het hoofd.
"En nu, mijne vrienden!" zeide Paganel, "wanneer die vlegels op ons rekenen om hun geduld te oefenen, vergissen zij zich.
Binnen twee dagen zijn wij buiten het bereik dier schoften."
"Wij zullen vlugten!" zeide Glenarvan. "Maar hoe?"
"ik weet er nog niets van," antwoordde Paganel; "maar wij vlugten toch!"
Nu wilde ieder de lotgevallen van den aardrijkskundige vernemen.
Zeer vreemd en zonderling was de achterhoudendheid van dien zoo praatzieken man, men moest hem om zoo te zeggen de woorden uit de keel halen. Hij, die anders zoo graag vertelde, antwoordde nu ontwijkend op al de vragen zijner vrienden.
"Men heeft mijn Paganel veranderd!" dacht Mac Nabbs.
En werkelijk was het voorkomen van den waardigen geleerde niet meer hetzelfde.
Hij draaide zich stevig in zijn ruimen linnen mantel, en scheen de al te nieuwsgierige blikken te ontwijken.
Zijn verlegenheid, wanneer er over hem gesproken werd, ontging niemand, maar uit bescheidenheid deed een ieder, alsof hij het niet opmerkte.
Zoodra hij maar niet meer zelf op het tapijt was, kreeg Paganel ook zijn gewone opgeruimdheid terug.
Zie hier wat hij goedvond aan zijn makkers van zijn lotgevallen te vertellen, toen allen om hem heen zaten aan den voet der palen van het grafgesticht.
Na den moord van Kara-Tete maakte Paganel evenals Robert van de opschudding onder de inlanders gebruik en verdween buiten het paalwerk der sterkte.
Maar minder gelukkig dan de jonge Grant, kwam hij regtstreeks te land in een legerplaats van Maori's.
Daar voerde een opperhoofd van een schoone gestalte en een schrander voorkomen, die verre uitstak boven al de krijgslieden van zijn stam, het bevel.
Dat opperhoofd sprak zuiver engelsch en heette hem welkom door het tipje van zijn neus te schuren tegen den neus van den aardrijkskundige.
Paganel vroeg bij zich zelven of hij zich als een gevangene moest beschouwen of niet.
Maar ziende, dat hij geen stap doen kon zonder het beleefde geleide van het opperhoofd, wist hij weldra, waaraan hij zich te houden had.
Dat opperhoofd, "Hihy," dat wil zeggen "zonnestraal," genoemd, was geen kwaad man.
De bril en kijker van Paganel schenen hem een hooge dunk van den aardrijkskundige te geven, en hij verbond hem naauw aan zich, niet alleen door zijn weldaden, maar ook met stevige touwen, vooral 's nachts.
Die nieuwe toestand duurde drie volle dagen.
Werd Paganel gedurende dat tijdsverloop goed of slecht behandeld? "Ja en neen," zeide hij, zonder zich er verder over uit te laten.
Kortom, hij was een gevangen man, en op het uitzigt na van een spoedigen dood, scheen zijn toestand hem niet veel benijdenswaardiger toe dan die zijner rampzalige vrienden.
Gelukkig slaagde hij er zekeren nacht in om zijn touwen te doorknagen en te vlugten.
Hij had van verre de begrafenis van het opperhoofd bijgewoond, hij wist, dat men hem op den top van den Maunganamu had ter aarde besteld, en dat de berg daardoor taboe werd.
Daarheen besloot hij nu te vlugten, want hij wilde het land niet verlaten, waar zijn reisgenooten blijven moesten.
Hij slaagde in zijn gevaarvolle onderneming.
Den vorigen nacht had hij het graf van Kara-Tete bereikt, en wachtte nu, "terwijl zijn krachten terugkeerden," tot de hemel door eenig toeval zijn vrienden bevrijdde.
Zoo luidde Paganels verhaal.
Sloeg hij met opzet een omstandigheid van zijn verblijf onder de inlanders over?
Meer dan eens gaf zijn verlegenheid aanleiding om het te denken.
Hoe het ook zij, allen wenschten hem eenparig geluk, en toen het verledene bekend was, keerde men tot het tegenwoordige terug.
De toestand was nog altijd hoogst bedenkelijk.
Wanneer de inlanders zich niet verstoutten om den Maunganamu te beklimmen, dan rekenden zij er toch stellig op, dat honger en dorst hun gevangenen weer in hun magt zouden brengen.
Het was dus maar een zaak van tijd, en de wilden hebben een taai geduld.
Glenarvan ontveinsde zich de bezwaren van zijn toestand niet; maar hij besloot gunstiger omstandigheden af te wachten en ze des noods te voorschijn te roepen.
Vooreerst wilde Glenarvan zorgvuldig den Maunganamu onderzoeken, dat is te zeggen zijn ongedachte sterkte, niet om ze te verdedigen, want er was geen beleg te vreezen, maar om ze te verlaten.
De majoor, John, Robert, Paganel en hij onderzochten den berg in alle bijzonderheden; zij namen de rigting der paden, waar zij op uitliepen en hun helling goed op.
De een mijl lange bergrug, die den Maunganamu verbond met de Wahiti-keten, liep zacht glooijend naar de vlakte af.
De eenige bruikbare weg, ingeval een ontsnapping mogelijk was, liep over zijn smallen en grillig gevormden kam.
Konden de vlugtelingen er, door de duisternis van den nacht begunstigd, ongezien overkomen, misschien zou het hun dan gelukken de naauwe dalen der Ranges te bereiken en hun vervolgers van het spoor te brengen.
Maar die weg was met meer dan één gevaar verbonden.
Op zijn laagste gedeelte liep hij onder het bereik van het geweervuur. De kogels der aan de uitloopers geplaatste inlanders konden elkander kruisen en een ijzeren net spannen, waar niemand straffeloos door kon.
Toen Glenarvan en zijn vrienden zich op het gevaarlijke gedeelte van den kam hadden gewaagd, werden zij met een hagelbui van kogels begroet, die hen echter niet deerden.
Eenige proppen werden door den wind vlak bij hen gedreven Zij waren van bedrukt papier gemaakt, dat Paganel louter uit nieuwsgierigheid opraapte en niet zonder moeite ontcijferde.
"Mooi zoo!" riep hij uit.
"Weet gij wel, vrienden! welke proppen die beesten voor hun geweren gebruiken?"
"Neen, Paganel!" antwoordde Glenarvan.
"Bladen uit den Bijbel!
Wanneer zij die gewijde verzen daarvoor gebruiken, beklaag ik hun zendelingen! Dan zullen dezen nog al wat moeite hebben om bibliotheken onder de Maori's aan te leggen."
"En met welk gedeelte der heilige boeken hebben die inlanders ons wel beschoten?" vroeg Glenarvan.
"Met een woord van den almagtigen God," antwoordde John Mangles, die op zijn beurt het door de losbranding beschadigde papier gelezen had.
"Dat woord zegt ons, dat wij op Hem moeten hopen," voegde de jeugdige kapitein er bij, met de onwankelbare geloofsovertuiging van een Schot.
"Lees, John!" beval Glenarvan.
En John las dit vers, dat het ontplofte kruid had gespaard: "_Omdat hij op Mij heeft gehoopt, zal hem verlossen_."
"Vrienden!" zeide Glenarvan, "wij moeten die troostrijke woorden overbrengen aan onze wakkere en lieve medereizigsters.
Dat zal haar een riem onder het hart steken."
Glenarvan en zijn makkers bestegen weder de steile paden van den kegel, en begaven zich naar het graf, dat zij wilden onderzoeken.
Onderweg verwonderde het hen, dat zij van tijd tot tijd een zekere beving van den grond waarnamen.
Het was geen schudding, maar die aanhoudende trilling, welke het bonzen van kokend water tegen de wanden van een ketel teweegbrengt.
Het was duidelijk, dat onder het deksel van den berg sterke dampen, door de werking van het onderaardsche vuur ontstaan, opeengepakt waren.
Die bijzonderheid had niets vreemds voor lieden, die pas tusschen de warme bronnen der Waikato waren doorgevaren.
Zij wisten, dat deze streek in het midden van Ika-Na-Maoeï zeer vulkanisch is.
Het is een echte zeef, wier weefsel de in de aarde besloten dampen laat ontwijken door de kokende bronnen en de zwavelgroeven.
Paganel, die dit reeds had opgemerkt, vestigde dus de aandacht zijner vrienden op den vulkanischen aard van den berg.
De Maunganamu was maar een van die talrijke kegels, die het middelste gedeelte van het eiland bedekken, dat is te zeggen een aanstaande vulkaan.
De geringste werktuigelijke verrigting kon de vorming van een krater veroorzaken in zijn uit kiezelachtigen graauwen tufsteen bestaande wanden.
"Dat is zoo," zeide Glenarvan; "maar wij loopen hier toch niet meer gevaar dan bij den stoomketel der _Duncan_.
Deze aardkorst is beter dan het stevigste plaatijzer!"
"Dat mag waar zijn," antwoordde de majoor; "maar de beste stoomketel springt toch eindelijk, wanneer hij te lang wordt gebruikt."
"Ik verlang volstrekt niet op dezen kegel te blijven, Mac Nabbs!" sprak Paganel.
"Zoodra de Hemel mij een bruikbaren weg toont, verlaat ik hem oogenblikkelijk."
"Ach!" riep nu John Mangles, "kon deze Maunganamu zelf ons maar meevoeren, die toch zooveel werktuigelijke kracht in zich besluit.
Daar onder onze voeten huist misschien een nuttelooze en ongebruikte kracht van vele millioenen paarden!
Onze _Duncan_ zou het duizendste deel er van niet noodig hebben om ons naar het einde der wereld te voeren!"
Die herinnering aan de _Duncan_, door John Mangles opgewekt, vervulde Glenarvans gemoed weder met de droevigste gedachten; want, hoe wanhopend zijn eigen toestand ook was, toch vergat hij dien nog menigmaal om over het lot zijner matrozen te zuchten.
Hij dacht nog daaraan, toen hij zijn deelgenooten in bet ongeluk op den top van den Maunganamu terugvond.
Zoodra lady Helena hem bemerkte, liep zij naar hem toe.
"Hebt gij onzen toestand opgenomen, lieve Edward?" vroeg zij.
"Moeten wij hopen of vreezen?"
"Hopen, lieve Helena!" antwoordde Glenarvan.
"De inlanders zullen nooit de grens van den berg overschrijden, en het zal ons niet aan tijd ontbreken om een plan tot ontsnapping te vormen."
"Bovendien, mevrouw!" voegde John Mangles er bij, "beveelt God zelf ons aan om te hopen."
John Mangles overhandigde lady Helena dat bijbelblad, waarop het gewijde vers te lezen stond.
De jonge vrouw en het jeugdige meisje zagen met haar vertrouwend gemoed en haar voor elke tusschenkomst des hemels geopend hart, een onfeilbaar voorteeken van redding in deze woorden van het heilige boek.
"En nu naar het grafgesticht!" riep Paganel vrolijk uit; "dat is onze vesting, ons kasteel, onze eetzaal, ons studeervertrek!
Niemand zal ons daar storen!
Dames! veroorlooft mij de eer van deze lieve woning bij u op te houden."
Allen volgden den vriendelijken Paganel.
Toen de wilden zagen, dat de vlugtelingen andermaal dat taboe verklaarde graf gingen ontheiligen, losten zij talrijke schoten en huilden vreeselijk, het een even luidruchtig als het andere.
Maar zeer gelukkig droegen de kogels niet zoo ver als het geschreeuw, en vielen ze halverwege neer, terwijl de verwenschingen in de ruimte wegstierven.
Lady Helena, Mary Grant en hun togtgenooten, gingen, geheel gerust gesteld nu zij zagen, dat het bijgeloof der Maori's nog sterker was dan hun toorn, de begraafplaats binnen.
Het graf van dat zeelandsch opperhoofd bestond uit een omheining van roodgeverwde palen.
Zinnebeeldige voorstellingen, een ware tatoeëering in hout, vermeldden den adel en de groote daden des overledenen.
Kransen van amuletten, schelpen of geslepen steentjes slingerden van den eenen paal tot den anderen.
Van binnen was de grond geheel bedekt met een tapijt van groene bladeren. In het middelpunt wees een geringe verhevenheid de plaats aan van het pas gedolven graf.
Daar lagen de wapenen van het opperhoofd, zijn geladen geweren, zijn lans, zijn prachtige bijl van groenen niersteen, met een voldoenden voorraad kruid en kogels voor de eeuwige jagten.
"Dat lijkt wel een heel tuighuis," zeide Paganel, "waarvan wij een beter gebruik zullen maken dan de overledene.
Het is wel goed verzonnen van die wilden om hun wapens naar de andere wereld mede te nemen!"
"Kijk! die geweren zijn van engelsch maaksel!" zeide de majoor.
"Zonder twijfel!" antwoordde Glenarvan; "maar het is een zeer dwaze gewoonte om den wilden vuurwapens te schenken!
Zij bedienen zich er later maar van tegen de overheerschers en zij hebben gelijk.
Maar hoe dit ook zij, die geweren kunnen ons te pas komen!"
"Maar nog nuttiger," zeide Paganel, "zullen voor ons de levensmiddelen en het water zijn, die voor Kara-Tete bestemd zijn."
De bloedverwanten en vrienden des overledenen hadden hun zaakjes wezenlijk goed verrigt.
De bijeengebragte voorraad bewees, hoeveel achting zij koesterden voor de deugden van het opperhoofd.
Er was genoeg eten om tien personen veertien dagen lang, of liever den overledene voor de eeuwigheid te voeden.
Die plantaardige spijzen bestonden uit wortels van varens, zoete pataten, de "convolvulus batatas" van dat land, en uit aardappels, die de Europeanen reeds voor lang hadden ingevoerd.
Groote vaten waren gevuld met het zuivere water, dat op de tafels der Zeelanders voorkomt, en een dozijn kunstig gevlochten manden bevatten koekjes van een volkomen onbekende groene gomsoort.
De vlugtelingen waren dus voor eenige dagen tegen honger en dorst gevrijwaard. Zij lieten zich volstrekt niet noodigen om hun eerste maal te doen op kosten van het opperhoofd.
Glenarvan haalde de spijzen, die zijn medgezellen noodig hadden, en vertrouwde ze aan de zorg van Olbinett.
De streng aan vormen gehechte hofmeester, hetgeen hij zelfs in de bedenkelijkste omstandigheden bleef, vond den disch wel wat schraal.
Ook wist hij niet, hoe hij die wortels gereed moest maken, te meer omdat hij geen vuur had.
Maar Paganel redde hem uit die verlegenheid, door hem aan te raden om zijn varens en zoete pataten heel eenvoudig in den grond te stoppen.
De warmtegraad der bovenste lagen was inderdaad zeer hoog, en had men een thermometer in dien bodem gestoken, dan zou hij zeker een warmte van zestig tot vijf en zestig graden Celsius aangewezen hebben.
Het scheelde maar weinig of Olbinett had zich deerlijk gebrand; want terwijl hij een gat groef om zijn wortels er in te leggen, kwam er een zuil waterdamp uit, die fluitend eenige voeten hoog steeg.
De hofmeester viel van den schrik achterover.
"Sluit de kraan!" riep de majoor, die met de twee matrozen toesnelde en het gat dempte met brokken puimsteen, terwijl Paganel met een verbaasd gezigt naar dat verschijnsel stond te kijken en deze woorden mompelde:
"Ei! ei! hé! hé! waarom niet."
"Gij zijt toch niet bezeerd?" vroeg Mac Nabbs aan Olbinett.
"Neen, mijnheer Mac Nabbs!" antwoordde de hofmeester; "maar ik verwachtte geenszins...."
"Zooveel weldaden van den hemel!" riep Paganel opgeruimd uit.
"Na het water en de levensmiddelen van Kara-Tete nog het vuur van de aarde!
Maar deze berg is een paradijs!
Ik stel voor, hier een kolonie te stichten, hem te bebouwen, ons voor het overige onzes levens hier neer te zetten!
Wij zullen de Robinsons van den Maunganamu zijn!
Ik zou waarlijk niet weten, wat ons op dezen geriefelijken kegel ontbreekt!"
"Niets, als hij maar stevig is!" antwoordde John Mangles.
"Dat zal wel gaan! hij is niet van gisteren," zeide Paganel; "reeds lang weerstaat hij de kracht van het inwendige vuur en hij zal het wel uithouden, zoolang wij hier zijn."
"Het ontbijt is gereed!" kondigde Olbinett aan, even statig, alsof hij zijn betrekking waarnam op het kasteel Malcolm.
Nu gebruikten de vlugtelingen, bij het paalwerk gezeten, een van die maaltijden, welke de Voorzienigheid hun sinds eenigen tijd zoo juist van pas zond, wanneer zij zich in gevaarlijke omstandigheden bevonden.
Men was niet keurig aangaande de soort van spijzen; maar betreffende den wortel van eetbare varens liepen de gevoelens uiteen.
Sommigen vonden er een zoeten en aangenamen geur aan, anderen noemden hem slijmerig, geheel smakeloos en bijzonder taai.
De zoete pataten, in den brandenden bodem gebraden, waren uitstekend.
De aardrijkskundige merkte op, dat Kara-Tete volstrekt niet te beklagen was.
Zoodra de honger gestild was, stelde Glenarvan voor om zonder uitstel een plan tot ontvlugting te beramen.
"Nu reeds!" zeide Paganel op een waarlijk spijtigen toon.
"Denkt gij er nu reeds aan om dit lustoord te verlaten?"
"Maar, mijnheer Paganel!" antwoordde lady Helena, "al geef ik toe, dat wij te Capua zijn, dan moeten wij toch Hannibal niet navolgen, dat weet gij ook wel!"
"Mevrouw!" antwoordde Paganel, "ik zal mij niet verstouten u tegen te spreken; gij wilt een plan beramen, het zij zoo!"
"Ik stel op den voorgrond," zeide Glenarvan, "dat wij een ontvlugting moeten beproeven, voor de hongersnood ons er toe dwingt.
Aan krachten ontbreekt het ons thans niet, en daarvan moeten wij gebruik maken.
Dezen nacht nog moeten wij beproeven om door de duisternis begunstigd door de inboorlingen heen te breken en de oostelijke valleijen te bereiken."
"Onverbeterlijk!" antwoordde Paganel, "als de Maori's ons voorbij laten."
"En wanneer zij het ons beletten?" vroeg John Mangles.
"Dan zullen wij groote middelen aanwenden," antwoordde Paganel.
"Hebt gij dan groote middelen?" vroeg de majoor.
"Zooveel, dat ik niet weet, wat ik het eerst gebruiken zal!" gaf Paganel ten antwoord, zonder zich nader uit te laten.
Men moest dus den nacht afwachten om een poging te wagen om door de linie der inlanders te boren.
Dezen hadden hun plaats niet verlaten.
Hun gelederen schenen zelfs door de achterblijvers van den stam versterkt te zijn.
Hier en daar vormden brandende vuren een gordel van gloed om den voet des kegels.
Toen de duisternis op de omliggende valleijen nederdaalde, scheen de Maunganamu boven een vuurzee uit te steken, terwijl zijn top in pikzwarte duisternis was gehuld.
Zes honderd voet beneden zich hoorde men het rumoer, het geschreeuw en gepraat in de vijandelijke legerplaats.
Ten negen ure was het stikdonker en nu besloten Glenarvan en John Mangles op verkenning uit te gaan, voor zij hun makkers op dien gevaarlijken weg bragten.
Zij daalden omtrent tien minuten lang zonder geraas te maken naar beneden, en kwamen op den smallen bergrug, die de linie van inlanders sneed, vijftig voet boven de legerplaats.
Tot zoo ver ging alles goed.
De Maori's lagen bij hun vuren en schenen de twee vlugtelingen niet te bemerken, die nog eenige schreden deden.
Maar op eens barstte er links en regts van den bergrug een dubbel geweervuur los.
"Terug!" riep Glenarvan. "Die roovers hebben kattenoogen en scherpschuttersgeweren!"
John Mangles en hij beklommen haastig weder de steile berghellingen en gingen spoedig hun vrienden gerust stellen, die reeds bang geworden waren door het vuren.
Glenarvans hoed was door twee kogels doorboord.
Het was dus onmogelijk zich op den eindeloozen bergrug te wagen tusschen die twee rijen schutters in.
"Tot morgen!" zeide Paganel. "Kunnen wij de waakzaamheid dier inlanders niet verschalken, dan zult gij mij wel veroorloven hun een geregt van mijn vinding toe te dienen!"
Het was nog al koud.
Gelukkig had Kara-Tete zijn beste slaaprokken, warme linnen dekens, in zijn graf medegenomen, waarin allen zich zonder schroom wikkelden, en weldra sliepen de vlugtelingen, door het volksbijgeloof beschermd, rustig achter de palen, op dien laauwen bodem, die door het vuur, dat inwendig blaakte, in een trillende beweging gehouden werd.
XV.
De groote middelen ven Paganel.
Den volgenden morgen, den 17den Februarij, wekte de opgaande zon met haar eerste stralen de slapers op den Maunganamu.
Reeds lang liepen de Maori's aan den voet van den kegel op en neer, zonder hun post te verlaten.
Zoodra de Europeanen uit het ontwijde heiligdom kwamen, werd hun verschijning met woedend getier begroet.
De zon verdween achter een digte laag wolken, die een onweder voorspelden. Eenige bliksemstralen verlichtten den gezigteinder, en in de verte rommelde reeds de donder.
Paganel begroette verheugd het onweder, dat zijn plannen begunstigde en de inrigting van het tooneel voltooide. De wilden zijn bijgeloovig beangst voor die grootsche natuurverschijnselen.
De Nieuw-Zeelanders houden den donder voor de toornige stem van hun Noeï-Atoea, en de bliksem is niets anders dan de toornige flikkering zijner oogen. Het zou dus schijnen, als kwam de godheid zelve de ontheiligen van het taboe kastijden.
Ten acht ure verdween de top van den Maunganamu in een akelig duister.
De hemel verschafte een zwarten achtergrond voor het schijnsel der vlammen, dat de hand van Paganel er op zou werpen.
De Maori's konden hun gevangenen niet meer zien.
Het oogenblik van handelen was gekomen.
Er moest snel gehandeld worden.
Glenarvan, Paganel, Mac Nabbs, Robert, de hofmeester en de twee matrozen gingen gelijktijdig aan het werk.
De plaats voor den krater werd gekozen op dertig schreden afstands van het graf van Kara-Tete.
Het was namelijk hoog noodig, dat de uitbarsting de grafstede spaarde; want met haar zou ook het taboe van den berg verdwenen zijn.
Paganel had op die plek een ontzettenden steenklomp opgemerkt, rondom welken de dampen met eenige kracht omhoog stegen.
Die klomp bedekte een kleinen natuurlijken krater in den kegel, en hield alleen door zijn zwaarte de uitstrooming der onderaardsche vlammen tegen.
Kon men hem uit het gat tillen, dan zouden de dampen en de lava zich terstond door de bevrijde opening heen werken.
De werklieden gebruikten eenige palen binnen uit het graf als hefboomen en tastten met alle kracht de rotsmassa aan.
Onder hun vereenigde pogingen raakte het rotsblok weldra in beweging.
Zij groeven er een soort van kleine loopgraaf voor op de helling des berg, opdat het langs dit hellend vlak kon afrollen.
Naar mate het hooger werd opgetild, werd het schudden en beven van den bodem sterker.
Een dof gebrul van vlammen en sissende dampen liep onder de verdunde korst voort.
De stoute werklieden, die als echte cyclopen met het vuur der aarde omgingen, werkten in alle stilte voort.
Weldra waarschuwden hen stralen brandend heete stoom, die uit de spleten en scheuren opsteeg, dat de plek gevaarlijk werd.
Maar een laatste poging verplaatste het blok, dat langs de berghelling gleed en verdween.
Dadelijk bezweek de dunne korst.
Een vuurstroom steeg met hevige losbrandingen hemelwaarts, terwijl beken kokend water en lava naar de legerplaats der inlanders en de lager liggende dalen vloeiden.
De geheele kegel beefde, en het stond geschapen als zou hij in een bodemloozen afgrond wegzinken.
Glenarvan en zijn medgezellen hadden naauwelijks den tijd om zich aan het geweld der uitbarsting te onttrekken; zij vlugtten in het binnenste van het graf, maar niet zonder eenige droppels water van vier en negentig graden hitte op het lijf te hebben gekregen.
Dit water verspreidde eerst een ligten bouillongeur, die weldra in een zeer sterke zwavellucht overging.
Nu smolten het slijk, de lava en de vulkanische overblijfselen in denzelfden vuurgloed samen.
Stroomen vuur golfden langs den Maunganamu. De naaste bergen werden verlicht door het schijnsel der uitbarsting, de diepe dalen door een sterke weerkaatsing in vuur en vlam gezet.
Al de wilden waren huilend opgestaan bij de nadering dier lava, die in het midden van hun legerplaats kookte.
Wien de vuurstroom gespaard had, vlugtte en besteeg de omliggende heuvelen.
Daar keerden zij zich verschrikt om en beschouwden dat vreeselijk natuurverschijnsel, dien vulkaan, waarin de toorn van hun god de ontheiligers van den gewijden berg neerplofte.
En wanneer voor een oogenblik het geraas der uitbarsting wat verminderde, hoorde men hen hun godsdienstleuze brullen:
"Taboe! taboe! taboe!"
Ondertusschen ontsnapte er een ontzettende hoeveelheid dampen, gloeijende steenen en lava uit dien krater van den Maunganamu.
Het was niet langer een eenvoudige Geyser, zooals die, welke den berg Hekla op IJsland omringen, maar de berg Hekla zelf. Al die vulkanische stoom was tot nog toe besloten gebleven binnen de wanden des kegels, omdat de veiligheidskleppen van den Tongariro voldoende waren voor zijn uitzetting; maar nu hem een nieuwe uitweg geopend werd, maakte hij er met groot geweld gebruik van, en in dienzelfden nacht moesten de andere uitbarstingen op het eiland volgens de wetten van het evenwigt haar gewone kracht verliezen.
Dien geheelen nacht door, terwijl het onweder boven hun hoofd bleef voortwoeden, werkte de kegel met een kracht, die Glenarvan wel een beetje ongerust maakte. De uitbarsting knaagde aan den rand des kraters en maakte dien wijder.
Achter de omheining verborgen sloegen de gevangenen de verschrikkelijke vorderingen van het natuurverschijnsel gade.
Het werd morgen. De woede des vulkaans bedaarde niet.
Digte geelachtige dampen vermengden zich met de vlammen.
Allerwegen kronkelden de lavastroomen.
Met loerend oog en kloppend hart zag Glenarvan door al de reten van het paalwerk heen om de legerplaats der inlanders waar te nemen.
De Maori's waren op de omliggende hoogten gevlugt buiten het bereik van den vulkaan.
Het vuur had eenige lijken verkoold, die aan den voet des kegels lagen.
Verderop in de rigting der vesting had de lava een twintigtal hutten bereikt, die nog rookten.
De Zeelanders stonden hier en daar in groepen bijeen en staarden met godsdienstige ontzetting op den in vuur en vlammen gehulden Maunganamu.
Kai-Koemoe verscheen in het midden zijner krijgslieden en Glenarvan herkende hem.
Het opperhoofd naderde den voet des kegels aan de zijde, die de lava ontzien had, maar waagde het niet er een voet op te zetten.
Daar maakte hij met uitgespreide armen, als een toovenaar die den duivel bezweert, eenige godsdienstige gebaren, wier beteekenis den gevangenen niet ontging.
Zooals Paganel had voorzien, slingerde Kai-Koemoe een nog strenger taboe naar den wrekenden berg.
Kort daarop gingen de inlanders in lange rijen de kronkelpaden af, die naar de vesting geleidden.
"Zij vertrekken!" riep Glenarvan.
"Zij verlaten hun post!
God zij geloofd!
Onze list is gelukt!
Lieve Helena! wakkere medgezellen! nu zijn wij dood en begraven!
Maar dezen avond, zoodra het donker is, zullen wij herleven, wij zullen uit ons graf opstaan, wij zullen deze barbaarsche stammen ontvlugten!"
Men zal zich gemakkelijk kunnen voorstellen, welk een vreugde er in het grafgesticht heerschte.
De hoop was in aller hart herleefd.
Die moedige reizigers vergaten het verledene, vergaten de toekomst, om alleen aan het tegenwoordige te denken.
Nu Kai-Koemoe maar op een dwaalweg gebragt was, meende men reeds bevrijd te zijn van al de wilden van Nieuw-Zeeland.
Het was een wedstrijd tusschen Paganel en hem. Zij scholden hen uit voor onvergefelijke stommerikken, domme ezels, de idioten der Stille Zuidzee, de wilden van Bedlam, de kropzieken der Tegenvoeters, enz. enz.
Een geheele dag moest er nog verloopen voor de eigenlijke ontvlugting. Men besteedde hem om een plan voor de vlugt te beramen.
Paganel had zorgvuldig zijn kaart van Nieuw-Zeeland bewaard, en kon er nu de veiligste wegen op zoeken.
Na eenig overleg besloten de vlugtelingen zich oostwaarts naar de Plenty-baai te begeven.
De weg daarheen leidde door onbekende, maar waarschijnlijk onbewoonde streken.
De reizigers, die reeds gewoon waren zich te redden uit de bezwaren en de hinderpalen te overwinnen, die de natuur hun in den weg legde, waren alleen beducht voor een ontmoeting met de Maori's.
Zij wilden hen dus geheel vermijden en de oostkust des eilands bereiken, waar de zendelingen eenige posten hebben gesticht. Ook was dit gedeelte des eilands nog vrij gebleven van de rampen des ooriogs en de inlandsche benden liepen het land niet af.
Den afstand, die het meer Taupo scheidde van de Plenty-baai, kon men op honderd mijlen schatten.
Dat waren tien dagmarschen, tegen tien mijlen per dag. Dat zou wel vermoeijend zijn; maar niet een van dat moedige gezelschap telde zijn stappen.
Eens in de zendingsposten, zouden de reizigers daar uitrusten tot zich een gunstige gelegenheid opdeed om naar Auckland te gaan; want die stad was nog altijd het doel hunner reis.
Toen dat alles was bepaald, ging men tot den avond toe voort met de inlanders in het oog te houden.
Geen een was er meer aan den voet des bergs gebleven, en toen de duisternis in de Taupo-dalen viel, gaf geen enkel vuur meer een bewijs, dat er nog Maori's waren aan den voet van den kegel.
De weg was vrij.
Ten negen ure was het pikdonker en gaf Glenarvan het sein om te vertrekken.
Gewapend en uitgerust op kosten van Kara-Tete, begonnen zijn makkers en hij voorzigtig de hellingen van den Maunganamu af te dalen.
John Mangles en Wilson gingen vooruit om den weg te verkennen.
Zij stonden bij het geringste geraas stil, onderzochten de oorzaak van ieder lichtschijnsel.
Allen lieten zich om zoo te zeggen langs de glooijing van den berg afzakken om beter onzigtbaar te zijn.
Twee honderd voet boven den grond bereikten John Mangles en de matroos den gevaarlijken bergrug, dien de inlanders zoo hardnekkig verdedigd hadden.
Hadden bij ongeluk de Maori's, slimmer dan de vlugtelingen, een loozen terugtogt aangenomen om hen tot zich te lokken, waren zij niet bedrogen geworden door het vulkanisch verschijnsel, dan moest hun tegenwoordigheid juist op deze plaats blijken.
Ondanks zijn vertrouwen en in weerwil van de scherts van Paganel kon Glenarvan een siddering niet onderdrukken.
De redding der zijnen stond op het spel gedurende de tien minuten, die noodig waren om den bergrug over te trekken.
Hij voelde het hart van lady Helena kloppen, die zich krampachtig aan zijn arm klemde.
Hij dacht er echter evenmin aan als John om terug te wijken.
De jeugdige kapitein kroop door allen gevolgd en door de duisternis van den nacht beschermd, over den smallen bergrug, en hield telkens stil, wanneer een losse steen tot op den grond rolde.
Lagen de wilden hier nog in hinderlaag, dan moest dat telkens herhaalde gedruisch van beide zijden een geduchte losbranding ten gevolge hebben.
De vlugtelingen vorderden natuurlijk niet snel, nu zij als een slang over dien schuinen kam voort kropen.
Toen John Mangles het laagste punt had bereikt, scheidden hem naauwelijks vijf en twintig voet van het bergvlak, waar de inlanders den vorigen dag gelegerd waren, daarop rees de kam op eens vrij steil en eindigde een kwart mijl verder in een kreupelhout.
Dit lage gedeelte werd echter zonder ongelukken doorgetrokken, en de gevangenen begonnen weder zwijgend te stijgen.
Het boschje was onzigtbaar, maar men wist, dat het daar lag, en wanneer er geen hinderlaag in gelegd was, hoopte Glenarvan er veilig te zijn.
Echter maakte hij de opmerking, dat hij van dat oogenblik af niet langer beveiligd was door het taboe. De stijgende bergrug behoorde niet tot den Maunganamu, maar wel tot het bergstelsel, dat het oostelijk gedeelte van het Taupo-meer bedekte.
Dus was hier niet alleen het geweervuur der inboorlingen, maar ook een aanval man tegen man te vreezen.
Nog tien minuten lang steeg het kleine gezelschap langs een zachte glooijing naar de hooger liggende bergvlakten.
John bespeurde het sombere kreupelbosch nog niet, maar hij kon er geen twee honderd voet meer van af zijn.
Op eens hield hij stil, ja deinsde bijna achteruit.
Het kwam hem voor, als hoorde hij eenig gedruisch in de schaduw.
Zijn aarzeling deed al zijn makkers hun togt staken.
Hij bleef roerloos staan en zoo lang, dat het degenen, die hem volgden, ongerust maakte.
Men wachtte.
De angst, waarin zij verkeerden, is onbeschrijfelijk.
Zouden zij verpligt zijn achteruit te gaan en naar den top van den Maunganamu terug te keeren?
Maar toen John eindelijk zag, dat bet geraas zich niet herhaalde, begon hij weder den engen weg naar den kam te bestijgen.
Weldra werd bet kreupelbosch flaauw zigtbaar in de schaduw.
In weinige schreden bereikten zij het, en de vlugtelingen verscholen zich onder het digt gebladerte.
XVI.
Tusschen twee vuren.
De nacht begunstigde de ontsnapping der vlugtelingen.
Daarvan moest men gebruik maken om de noodlottige omstreken van het Taupo-meer te verlaten.
Paganel nam het bestuur over het kleine gezelschap op zich, en zijn buitengewoon reizigers-instinct openbaarde zich op nieuw op dien moeijelijken zwerftogt door de bergen.
Hij ging met verrassend beleid in de duisternis te werk, koos zonder aarzelen de bijna onzigtbare paden, en hield steeds zonder eenige afwijking dezelfde rigting.
Zijn nachtziendheid kwam hem hierbij uitmuntend te stade, en zijn kattenoogen stelden hem in staat om de geringste voorwerpen in die duisternis te onderscheiden.
Drie uren lang liepen zij rusteloos voort over de zeer lange hellingen van de oostzijde van het gebergte.
Paganel hield een weinig zuidoostelijk af om een naauwen weg te bereiken, die tusschen de Kaimanawa- en Wahiti-Ranges is aangelegd, waar de weg van Auckland naar de Hawkes-baai overheen loopt.
Zoodra die engte achter den rug was, had hij plan den weg te verlaten, en onder beschutting van de hooge ketens naar de kust te gaan door de onbewoonde streken der provincie.
's Morgens ten negen ure waren zij na een marsch van twaalf uren evenveel mijlen ver gekomen.
Men mogt niet meer van de moedige vrouwen vergen.
Bovendien scheen de plaats zeer geschikt om er eenigen tijd stil te houden.
De vlugtelingen hadden den pas bereikt, die de twee ketens scheidt.
De weg naar Oberland lag regts en liep naar het zuiden.
Met de kaart in de hand maakte Paganel een hoek naar het zuidoosten en ten tien ure bereikte het kleine gezelschap een soort van steilen heuvel, die door een uitstekende punt van den berg gevormd werd.
De levensmiddelen werden uit de zakken gehaald en met smaak genuttigd.
Mary Grant en de majoor, die voorheen geen trek hadden in de eetbare varens, smulden er nu aan.
Tot 's namiddags twee ure bleef men daar rusten, toen sloeg men den weg naar het oosten weder in en 's avonds hielden de reizigers acht mijlen van de bergen af stil. Zij lieten zich niet lang noodigen om onder den blooten hemel te gaan slapen.
's Anderendaags leverde de weg nog al groote moeijelijkheden op.
Zij moesten de merkwaardige streek der vulkanische meren, geysers en zwavelgroeven doortrekken, die zich ten oosten van de Wahiti-Ranges uitstrekt.
De oogen verlustigden zich vrij wat meer dan de beenen.
Om de kwartmijl moest men omwegen maken, trof men hinderpalen en hoeken aan, alles zeer vermoeijend natuurlijk; maar ook welk een vreemd schouwspel!
Welk een eindelooze verscheidenheid heerschte er in die grootsche natuurtooneelen!
Op die uitgestrekte ruimte van twintig vierkante mijlen openbaarden zich de onderaardsche krachten onder allerlei gedaante.
Zeer doorschijnende zoutbronnen, door millioenen insecten bevolkt, lagen tusschen het kreupelhout van inlandsche theestruiken.
Zij verspreidden een doordringende lucht als van verbrand kruid, en bedekten den grond met een korst, zoo verblindend wit als sneeuw.
Haar heldere wateren waren bijna tot kookhitte gebragt, terwijl andere naburige bronnen met ijs waren bedekt.
Reusachtige varens, die veel overeenkomst hadden met den plantengroei in het silurische tijdperk, groeiden aan haar oevers.
Van alle kanten spoten waterschoven, door dampen omringd, uit den grond als de waterstralen van een park, sommigen onafgebroken, anderen met tusschenpoozen en onderworpen aan de willekeur van een grilligen Pluto. Zij rezen amphitheatersgewijze omhoog op natuurlijke terrassen, die als nieuwerwetsche bekkens boven elkander geplaatst waren; haar water vermengde zich langzamerhand onder wolken witten rook, en knagende aan de half doorschijnende treden dier reusachtige trappen, voedden zij geheele meren met haar bruischende watervallen.
Wat verder volgden op de warme bronnen en de onstuimige geysers de zwavelgroeven.
De grond scheen geheel bezet met dikke puisten.
Het waren half uitgebrande kraters, met tallooze scheuren en spleten, waaruit allerlei gassoorten opstegen. De dampkring was doortrokken met de sterke en onaangename lucht van het zwavelzuur.
De grond was geheel bedekt met korsten zwavel en zwavelkristallen. Daar werden sedert eeuwen onberekenbare en ongebruikte rijkdommen opgehoopt, en in dit nog weinig bekende deel van Nieuw-Zeeland zal de nijverheid de noodige grondstoffen komen halen, indien de zwavelgroeven van Sicilië eens uitgeput mogten raken.
Men begrijpt ligt, wat al vermoeienissen de reizigers moesten uitstaan op hun togt door zulke lastige streken.
Het was moeijelijk een geschikte legerplaats te vinden, en de karabijn der jagers ontmoette geen enkelen vogel, die waardig was door de hand van Olbinett geplukt te worden.
Meestal moesten zij zich daarom vergenoegen met varens en zoete pataten, een schralen maaltijd, die de uitgeputte krachten van het kleine gezelschap niet kon herstellen.
Glenarvan verlangde daarom hartelijk naar het einde van die dorre en woeste gronden.
En toch waren er niet minder dan vier dagen noodig om die onbereisbare streek door te trekken.
Eerst den 23sten Februarij mogt Glenarvan vijftig mijlen van den Maunganamu af zich legeren aan den voet van een berg zonder naam, die naauwkeurig aangeteekend stond op de kaart van Paganel.
De met struiken begroeide vlakten lagen voor hem en aan den gezigteinder vertoonden zich weer groote bosschen.
Dat was een goed voorteeken, althans wanneer de bewoonbaarheid dier streken er niet te veel inwoners heenlokte.
Tot nog toe hadden de reizigers geen schaduw van een inlander gezien.
Dien zelfden dag doodden Mac Nabbs en Robert eenige kiwi's, die den hoofdschotel uitmaakten op de tafel der reizigers; maar die eer duurde, om de waarheid te zeggen, niet lang, want zij werden van den bek af tot de pooten toe opgekloven.
Bij het dessert, tusschen de zoete pataten en de aardappels in, deed Paganel een voorstel, dat met geestdrift werd aangenomen.
Hij stelde voor den naam Glenarvan te geven aan dien onbenoemden berg, die ter hoogte van drieduizend voet zijn kruin in de wolken verschool, en teekende zorgvuldig den naam van den schotschen lord op zijn kaart aan.
Het zou overbodig zijn lang stil te staan bij de vrij eentoonige en onbeduidende voorvallen, die het overige van de reis kenmerkten.
Op dezen togt van de meren naar de Stille Zuidzee hadden maar twee of drie feiten van eenig belang plaats.
Den ganschen dag liep de weg door bosschen en over vlakten.
John rigtte zich naar de zon en de sterren.
De hemel was goedertieren genoeg hun geen warmte of regen toe te zenden. Niettemin gevoelden die reeds zoo wreed beproefde reizigers een steeds toenemende vermoeidheid, die hen reikhalzend naar de zendingsposten deed uitzien.
Toch praatten en redeneerden zij nog; maar het gesprek was niet langer algemeen.
Het kleine gezelschap scheidde zich in groepen, wier leden echter niet door innige vriendschap, maar meer door een gelijkheid van denkbeelden tot elkander aangetrokken werden.
Meestal liep Glenarvan alleen. Hoe digter hij bij de kust kwam, des te meer dacht hij aan de _Duncan_ en haar bemanning.
Hij vergat de gevaren, die hem nog tot Auckland toe bedreigden, om aan zijn vermoorde matrozen te denken.
Dat vreeselijk beeld zweefde hem steeds voor oogen.
Over Harry Grant werd niet meer gesproken.
Wat zou het ook gebaat hebben?
Men kon toch niets voor hem ondernemen. De naam van den kapitein kwam alleen nog maar voor in de gesprekken tusschen diens dochter en John Mangles.
John had Mary niet herinnerd aan hetgeen het jonge meisje hem had gezegd in dien laatsten nacht in het graf.
Hij was te bescheiden om een woord, dat in zulk een ernstig en wanhopig oogenblik uitgesproken was, als verbindend te beschouwen.
Wanneer hij over Harry Grant sprak, maakte John nog plannen voor latere nasporingen.
Hij verzekerde Mary dat lord Glenarvan die mislukte onderneming zou hervatten.
Hij ging uit van de stelling, dat de echtheid van het document niet betwijfeld kon worden.
Dus leefde Harry Grant nog ergens. Dus moest men hem terugvinden, al zou men ook de geheele wereld doorzoeken.
Mary was verrukt over die woorden, en door dezelfde gedachten verbonden, gaven John en zij zich nu over aan dezelfde hoop.
Dikwijls mengde lady Helena zich in hun gesprek; maar zij vleide zich niet met zooveel hersenschimmen, en wachtte zich toch wel de jonge lieden tot de treurige werkelijkheid terug te voeren.
Inmiddels jaagden Mac Nabbs, Robert, Wilson en Mulrady, zonder zich te ver van het kleine gezelschap te verwijderen, en ieder hunner verschafte zijn aandeel aan het wild.
Steeds in zijn linnen mantel gewikkeld, hield Paganel zich zwijgend en nadenkend ter zijde.
En toch--het doet ons genoegen het te mogen zeggen--ondanks die natuurwet, volgens welke in beproevingen, gevaren, vermoeienissen en ontberingen de beste karakters ontstemd en verbitterd worden, waren al die ongelukkigen eensgezind en verknocht gebleven, en gereed om zich voor elkander op te offeren.
Den 25sten Februarij werd de weg versperd door een rivier, die volgens de kaart van Paganel de Waikari zijn moest.
Zij kon doorwaad worden.
Twee dagen lang volgden de met struiken begroeide vlakten elkander onafgebroken op.
De helft van den afstand, die het Taupo-meer van de kust scheidt, was zonder ongeval, doch niet zonder vermoeidheid afgelegd.
Nu vertoonden zich ontzaggelijke en eindelooze bosschen, die veel geleken op de australische bosschen; maar hier vervingen de kauri's de gomboomen.
Hoewel hun bewondering reeds menigmaal was opgewekt op hun viermaandelijksche reis, stonden Glenarvan en zijn makkers toch verbaasd op het gezigt dier reusachtige pijnboomen, de waardige mededingers der ceders van den Libanon, en der mammouth-boomen van Californië.
Die kauri's begonnen hun takken eerst honderd voet boven den grond uit te spreiden.
Er stonden maar weinige bij elkander, en het bosch bestond niet uit boomen, maar uit ontelbare groepjes boomen, die hun zonnescherm van groene bladeren twee honderd voet hoog in de lucht opzetten.
Eenige dier pijnboomen waren nog jong, naauwelijks een eeuw oud, en geleken op de roode dennen der europeesche landen.
Zij droegen een somberen kroon, die in een spitsen kegel eindigde.
De oudste daarentegen, die wel vijf of zes eeuwen telden, vormden onmetelijke tenten van groen, ondersteund door de onontwarbare menigte takken.
Die aartsvaders van het zeelandsche bosch hadden wel vijftig voet in omtrek, en de vereenigde armen van al de reizigers konden hun reusachtigen stam nog niet omvademen.
Drie dagen lang trok bet kleine gezelschap voort onder die zaamgevlochten takken en over een kleiachtigen bodem, dien de voet des menschen nog nooit had betreden.
Dat kon men wel zien aan de stapels harsachtige gom, die op vele plaatsen aan den voet der kauri's opgehoopt lagen, en die voor vele jaren kon voorzien in den uitvoerhandel der inlanders.
De jagers vonden de kiwi's, die zoo zelden voorkomen in de streken, welke de inlanders bezoeken, hier in talrijke troepen bijeen.
In die ontoegankelijke wouden zijn die vreemde vogels gevlugt, toen de zeelandsche honden hen verjaagd hadden.
Zij leverden een overvloedig en gezond voedsel op de tafel der reizigers.
Paganel had zelfs het voorregt in de verte in een digt boschje een paar reusachtige vogels te ontdekken.
Zijn instinct van natuurkundige werd in hem wakker.
Hij riep zijn makkers, en hoe vermoeid zij ook waren, toch zetten de majoor, Robert en hij die dieren achterna.
Men zal de brandende nieuwsgierigheid van den aardrijkskundige begrijpen, wanneer men weet, dat hij die vogels herkende of althans meende te herkennen voor "moa's," behoorende tot de soort der "dinormi's," die verscheidene geleerden onder de uitgestorven soorten rangschikken.
Deze ontmoeting nu bevestigde de meening van den heer Von Hochstetter aangaande het tegenwoordig bestaan dier vleugelloose reuzen van Nieuw-Zeeland.
Die moa's, welke Paganel vervolgde, de tijdgenooten der megatheriums en pterodactylussen, waren zeker achttien voet hoog.
Het waren onmatig groote en lafhartige struisvogels; want zij vlugtten met verbazende snelheid.
Geen kogel kon hen in hun vaart stuiten. Nadat die jagt eenige minuten had geduurd, verdwenen die onbereikbare moa's achter de groote boomen, en de jagers hadden hun kruid verspild en zich nog duchtig vermoeid op den koop toe.
Dien avond, den 1sten Maart, verlieten Glenarvan en zijn makkers eindelijk het ontzaggelijke kauri-bosch, en legerden zich aan den voet van den Ikirangi, wiens top zich vijf duizend vijf honderd voet hoog verheft.
Nu waren er van den Maunganamu af ruim honderd mijlen afgelegd, en de kust was nog dertig mijlen verder.
John Mangles had gehoopt die reis in tien dagen te doen; maar hij was toen nog onbekend met de bezwaren, welke die landstreek opleverde.
De omwegen en hinderpalen op den weg, de gebrekkige berekeningen, hadden hem eigenlijk een vijfde langer gemaakt, en ongelukkig waren de reizigers, toen zij aan den Ikirangi kwamen, geheel krachteloos.
Nog twee goede dagmarschen waren noodig om de kust te bereiken, en een nieuwe werkzaamheid, een buitengewone waakzaamheid werden thans vereischt; want men kwam nu in een streek, die de inlanders druk bezochten.
Elk verzette zich dus tegen de vermoeidheid en den volgenden dag vertrok het kleine gezelschap weder met zonsopgang.
Tusschen den Ikirangi regts en den Hardy links, wiens top zich verhief ter hoogte van drie duizend zeven honderd voet, werd de reis hoogst moeijelijk.
Daar bevond zich over een lengte van tien mijlen een vlakte, digt begroeid met "supple jacks," een soort van buigzame banden, teregt "smorende slingerplanten" genoemd. Bij iedere schrede raakten armen en beenen er in verward, en als echte slangen kronkelden die slingerplanten zich in allerlei bogten om het ligchaam.
Twee dagen lang moest men met de bijl in de hand voortgaan en tegen die hydra met honderd duizend hoofden worstelen, die lastige en vasthoudende planten, welke Paganel gaarne onder de dierplanten had gerangschikt.
In die vlakten werd de jagt een onmogelijkheid en de jagers bragten niet langer hun gewone schatting. De levensmiddelen raakten op, men kon geen andere krijgen; er was gebrek aan water, men kon den dorst niet stillen, die nog vergroot werd door de vermoeienis.
Nu werd het lijden van Glenarvan en de zijnen verschrikkelijk, en voor het eerst dreigde hun geestkracht te bezwijken.
Eindelijk bereikten zij niet loopende, maar kruipende, ligchamen zonder ziel, die alleen nog op de been gehouden werden door de zucht tot levensbehoud, die elk ander gevoel overleefde, kaap Lottin, op de kust der Stille Zuidzee.
Hier stonden eenige ledige hutten, de puinhoopen van een dorp, dat de oorlog pas vernield had, verlatene velden, overal de sporen van plundering en brand.
Daar bereidde het noodlot den ongelukkigen reizigers nog een laatste en verschrikkelijke beproeving.
Zij zwierven langs de kust, toen er een mijl landwaarts in een afdeeling inlanders opdaagde, die met hun wapens zwaaijende naar hen toekwamen.
Glenarvan, die tusschen hen en de zee instond, kon niet vlugten, en zijn laatste krachten bijeenrapende maakte hij zich tot den strijd gereed, toen John Mangles uitriep:
"Een boot! een boot!"
Twintig schreden van hen af lag werkelijk een praauw met zes riemen op het strand.
Haar vlot te maken, er in te springen en dien gevaarlijken oever te ontwijken was het werk van een oogenblik.
John Mangles, Mac Nabbs, Wilson en Mulrady grepen de riemen, Glenarvan het roer, de twee vrouwen, Olbinett, Robert en Paganel namen bij hem plaats.
In tien minuten was de praauw een kwart mijl in zee.
Het water was effen. De vlugtelingen bewaarden een diep stilzwijgen.
John, die zich niet te ver van de kust wilde verwijderen, zou juist bevel geven om langs het strand te houden, toen zijn riem op eens in zijn handen bleef rusten.
Hij had drie praauwen in het oog gekregen, die van kaap Lottin afstaken, duidelijk met plan om jagt op hem te maken.
"In zee! in zee!" riep hij, "liever verdrinken wij in de golven!"
Door haar vier roeijers voortbewogen koos de praauw weer zee.
Een half uur lang kon ze vooruit blijven; maar de ongelukkigen, wier krachten uitgeput waren, begonnen weldra te verzwakken, en de drie praauwen wonnen het merkbaar van hen.
Thans waren ze nog maar een paar mijlen van hen af.
Het was dus onmogelijk den aanval der inlanders te ontgaan, die zich reeds gereedmaakten om hun lange geweren af te vuren.
Wat deed Glenarvan intusschen?
Achterin de boot staande, zocht hij aan den gezigteinder eenige ingebeelde hulp. Wat wachtte hij?
Wat wilde hij?
Had hij soms een voorgevoel?
Eensklaps schitterde zijn oog en wees hij met de hand naar een punt in de ruimte.
"Een schip!" riep hij, "vrienden! een schip! roeit, roeit stevig door!"
Niet een der vier roeijers keerde zich om, ten einde dat onverwachte schip te zien; want men mogt geen riemslag verzuimen.
Paganel alleen rees op en rigtte zijn kijker op het aangeduide pont.
"Ja!" zeide hij, "een schip! een stoomschip! het stoomt met volle kracht! het komt op ons af! houdt moed, wakkere kameraden!"
De vlugtelingen spanden nog eens hun krachten in, en nog een half uur lang bleven zij voor en stuwden de praauw met verdubbelde slagen voort.
Het stoomschip werd allengs duidelijker zigtbaar.
Men onderscheidde de twee kale masten en de dikke zwarte rookwolken.
Glenarvan gaf het roer aan Robert over, greep den kijker van den aardrijkskundige en ging al de bewegingen van het vaartuig na.
Maar wat moesten John Mangles en de anderen wel denken, toen zij het voorhoofd van den lord zagen betrekken, zijn gelaat verbleeken, en het werktuig uit zijn handen vallen!
Een enkel woord verklaarde hun die plotselinge wanhoop.
"De _Duncan_!" riep Glenarvan, "de _Duncan_ en de roovers!"
"De _Duncan_! riep John, die zijn riem losliet en terstond opstond.
"Ja! de dood aan beide zijden!" mompelde Glenarvan, door zooveel angst verbrijzeld.
Het was werkelijk het jagt. Men kon zich er niet in vergissen, het jagt met zijn bemanning van roovers!
De majoor kon een verwensching tegen den hemel niet bedwingen.
Het was al te veel!
Intusschen was de praauw aan zichzelve overgelaten.
Waarheen ze te sturen?
Waarheen te vlugten?
Was er nog een keuze mogelijk tusschen de wilden en de roovers?
Daar werd een schot gelost uit de meest nabijzijnde inlandsche praauw en de kogel trof den riem van Wilson. Eenige riemslagen bragten nu de praauw wat digter bij de _Duncan_.
Het jagt stoomde met volle kracht en was maar een halve mijl ver.
Van alle zijden afgesneden, wist John Mangles niet meer wat te doen, in welke rigting te vlugten.
De beide arme vrouwen lagen in haar radeloosheid op de knieën te bidden.
De wilden onderhielden een onafgebroken geweervuur en de kogels regenden om de praauw heen.
Daar donderde op eens een zwaar schot, en een kogel, uit het kanon van het jagt afgevuurd, vloog over het hoofd der vlugtelingen.
Tusschen twee vuren in bleven ze nu onbewegelijk liggen tusschen de _Duncan_ en de bootjes der inboorlingen.
Krankzinnig van wanhoop greep John Mangles zijn bijl!
Hij wilde de praauw in den grond hakken en met zijn lotgenooten doen zinken, toen een kreet van Robert hem tegenhield.
"Tom Austin!
Tom Austin!" riep de knaap.
"Hij is aan boord!
Ik zie hem!
Hij heeft ons herkend! Hij wuift met zijn hoed!"
John liet den arm, die de bijl voerde, zakken.
Een tweede kogel ging fluitend over hen heen en boorde de digstbij zijnde der drie praauwen in den grond, terwijl er een hoera! op de _Duncan_ opging.
De verschrikte wilden vlugtten naar de kust.
"Help! help, Tom!" had John Mangles met luider stem geroepen.
En eenige oogenblikken later waren de tien vlugtelingen, zonder te weten hoe, zonder er iets van te begrijpen, allen in veiligheid aan boord van de _Duncan_.
XVII.
Waarom de _Duncan_ op de oostkust van Nieuw-Zeeland kruiste.
Wij wagen het niet de gewaarwordingen te schetsen van Glenarvan en zijn vrienden, toen de zangen van Oud-Schotland in hun oor klonken.
Zoodra zij den voet zetteden op het dek der _Duncan_, hief de pijper op zijn doedelzak het volkslied van den stam van Malcolm aan en werd de terugkomst van den lord op zijn schip met een daverend hoera! begroet.
Glenarvan, John Mangles, Paganel, Robert, ja zelfs de majoor, allen weenden, allen omhelsden elkander.
Dat was een vreugde, die tot dronkenschap steeg.
De aardrijkskundige was volslagen gek; hij maakte allerlei kromme sprongen en legde met zijn onafscheidelijken kijker op de laatste praauwen aan, die reeds digt bij de kust waren.
Maar toen de bemanning van het jagt bespeurde, hoe Glenarvan en zijn reisgenooten in lompen waren gehuld, hoe ingevallen hun kaken waren, hoe het lijden op hun gelaat te lezen stond, kwam er een einde aan de uitbarsting van vreugde.
Het waren spoken die aan boord terugkwamen, en niet die stoute en nette reizigers, die voor drie maanden vol blijde hoop het spoor der schipbreukelingen waren gaan zoeken.
Het toeval, louter het toeval bragt hen terug op dat schip, dat zij in het geheel niet verwacht hadden weer te zien!
En in welk een treurigen, uitgeteerden en zwakken toestand!
Maar alvorens aan de vermoeijenis, aan de dringende eischen van honger en dorst te denken, ondervroeg Glenarvan Tom Austin naar de oorzaak van zijn oponthoud in die wateren.
Waarom was de _Duncan_ op de oostkust van Nieuw-Zeeland?
Hoe kwam het, dat ze niet in handen van Ben Joyce was?
Door welke wonderdadige tusschenkomst had God ze den vlugtelingen te gemoet gezonden?
Met welk voornemen? Daarmede begonnen al de vragen, die in éénen adem tot Tom Austin werden gerigt.
De oude zeeman wist niet, naar wien hij het eerst zou luisteren.
Hij besloot dus om alleen naar lord Glenarvan te hooren en hem alleen te antwoorden.
"Maar de gedeporteerden?" vroeg Glenarvan, "wat hebt gij met de gedeporteerden gedaan?"
"De gedeporteerden?..." herhaalde Tom Austin op den toon van iemand, die niets van een vraag begrijpt.
"Ja! de schurken, die het jagt hebben aangetast?"
"Gij zult toch moeten bekennen, Paganel! dat het wat al te kras zou zijn!"
"Wat blieft?" vroeg de aardrijkskundige, die, zooals hij daar stond met krommen rug en den bril in de hoogte geschoven, veel had van een reusachtig vraagteeken.
Austin kwam terug.
Hij hield den brief in de hand, dien Paganel geschreven en Glenarvan geteekend had.
"Lees, Uwe Edelheid!" zeide de oude zeeman.
Glenarvan greep den brief en las:
"Bevel aan Tom Austin om onmiddellijk zee te kiezen en de _Duncan_ op 87 graden breedte naar de oostkust van Nieuw-Zeeland te brengen!..."
"Nieuw-Zeeland!" riep Paganel opspringende.
En hij rukte den brief uit de hand van Glenarvan, wreef zich de oogen uit, zette den bril goed op den neus, en las zelf.
"Nieuw-Zeeland!" sprak bij op jammerenden toon, terwijl de brief uit zijn vingers glipte.
Daar voelde hij, dat iemand de hand op zijn schouder legde.
Hij rigtte zich overeind en zag den majoor voor zich staan.
"Het is waarlijk gelukkig, beste Paganel!" zeide Mac Nabbs met een ernstig gezigt, "dat gij de _Duncan_ niet naar Cochinchina gezonden hebt!"
Die scherts bragt den armen aardrijkskundige geheel van zijn stuk.
Een algemeene lachbui overviel de geheele bemanning van het jagt.
Paganel liep als krankzinnig heen en weer met het hoofd tusschen de handen en rukte zich de haren uit.
Hij wist niet meer, wat hij deed, evenmin wat hij wilde doen!
Hij liep werktuigelijk den trap van de kampanje af, hij waggelde over het dek, liep doelloos voort, en klom weer op de voorplecht. Daar raakten zijn voeten verward in een opgerold kabeltouw.
Hij struikelde. Hij sloeg de hand uit en greep een touw.
Eensklaps had er een vreeselijke losbranding plaats.
Het kanon op de voorplecht ging af en de geheele lading schroot vloog over de rustige golven.
De onhandige Paganel had de treklijn van het nog geladen stuk gegrepen en het kruid doen ontploften. Dat was de oorzaak van dien donderslag.
De aardrijkskundige sloeg achterover van den trap en verdween door de luikklap in het tusschendek.
De verbazing, door het schot teweeggebragt, maakte plaats voor schrik.
Men geloofde aan een ongeluk.
Tien matrozen snelden naar het tusschendek en bragten Paganel boven, die geheel in elkaar was gezakt.
De aardrijkskundige sprak niet meer.
Dat lange ligchaam werd op de kampanje nedergelegd.
De makkers van den wakkeren Franschman waren wanhopend.
De majoor, die als het pas gaf ook dokter was, wilde den ongelukkigen Paganel ontkleeden om zijn wonden te verbinden; maar naauwelijks raakte hij den zieltogende aan, of deze rees overeind, alsof hij in aanraking met een electrische klos was gebragt.
"Nooit! nooit!" riep hij uit; en terwijl hij de lompen van zijn kleeren om zijn mager ligchaam sloeg, knoopte hij ze met bijzondere drift vast.
"Maar, Paganel!" zeide de majoor.
"Neen! zeg ik u!"
"Ik moet toch eens zien...."
"Gij zult niet zien!"
"Misschien hebt gij iets gebroken...." hernam Mac Nabbs.
"Ja!" antwoordde Paganel, die op zijn lange beenen overeind ging staan, "maar wat ik gebroken heb, zal de timmerman wel maken!"
"Wat dan?"
"Den stut van het tusschendek, die in mijn val gebroken is!"
Op dit antwoord begon het lagchen op nieuw.
Dit gezegde had al de vrienden van den waardigen Paganel gerust gesteld, die heelhuids was afgekomen van zijn ontmoeting met het kanon op de voorplecht.
"Die aardrijkskundige," dacht de majoor, "is in allen gevalle bijzonder schaamachtig uitgevallen."
Echter moest Paganel, toen hij wat van den schrik bekomen was, nog een vraag beantwoorden, die hij niet ontwijken kon.
"Antwoord nu eens opregt, Paganel!" sprak Glenarvan.
"Ik erken, dat uw verstrooidheid door God beschikt is: zonder u was voorzeker de _Duncan_ in de handen der roovers gevallen, zonder u hadden de Maori's ons weer gevangen genomen!
Maar zeg mij toch om Gods wil! door welke vreemde verbinding van denkbeelden, door welke bovennatuurlijke verstandsverbijstering zijt gij er toch toe gekomen om den naam Nieuw-Zeeland te schrijven voor dien van Australië?"
"Wel, voor den drommel!" riep Paganel, "omdat...."
Maar tegelijk ontmoette zijn oog Robert en Mary Grant en bij bleef steken; daarna ging hij voort:
"Wat zal ik zeggen, waarde Glenarvan! ik ben een zinnelooze, een gek, een onverbeterlijk schepsel, en ik zal sterven in de huid van den beruchtsten verstrooide...."
"Als gij ten minste niet gevild wordt!" voerde de majoor er bij.
"Mij villen!" riep de aardrijkskundige met een vuurrood gezigt.
"Wat bedoelt gij daarmee?..."
"Wat zou ik er mee bedoelen, Paganel?" vroeg Mac Nabbs even bedaard als altijd.
Het voorval had geen verdere gevolgen.
Het geheim van de tegenwoordigheid der _Duncan_ was opgehelderd; de zoo wonderdadig geredde reizigers waren nu op niets anders bedacht dan hun geriefelijke scheepshutten op te zoeken en te ontbijten.
Inmiddels hielden Glenarvan en John Mangles terwijl lady Helena en Mary Grant, de majoor, Paganel en Robert de kampanje ingingen, Tom Austin bij zich.
Zij wilden hem nog nader ondervragen.
"Antwoord nu eens, oude Tom!" zeide Glenarvan.
"Hebt gij dat bevel om op de kust van Nieuw-Zeeland te gaan kruisen niet heel vreemd gevonden?"
"Zeker, Uwe Edelheid!" antwoordde Austin, "ik stond er raar van te kijken; maar ik ben niet gewoon de bevelen, die ik krijg, te bepraten, en heb dus gehoorzaamd.
Kon ik anders handelen?
Zou het niet mijne schuld geweest zijn, wanneer er een ongeluk had plaats gehad, omdat ik uw last niet letterlijk had opgevolgd?
Zoudt gij anders gehandeld hebben, kapitein?"
"Neen, Tom!" antwoordde John Mangles.
"Maar wat hebt gij wel gedacht?" vroeg Glenarvan.
"Ik heb gedacht, Uwe Edelheid! dat het belang van Harry Grant vorderde te gaan, waar gij mij heen zondt.
Ik heb gedacht, dat ingevolge een wijziging in uw reisplan een schip u naar Nieuw-Zeeland brengen zou, en dat ik u op de oostkust des eilands moest afwachten.
Bij mijn vertrek uit Melbourne heb ik mijn bestemming geheim gehouden, en de bemanning heeft ze eerst vernomen, toen wij in volle zee waren en de australische kust reeds uit het oog hadden verloren.
Maar toen is er aan boord iets voorgevallen, dat mij veel angst veroorzaakte."
"Wat bedoelt gij, Tom?" vroeg Glenarvan.
"Ik bedoel," antwoordde Tom Austin, "dat, toen de bootsman Ayrton, daags nadat wij in zee gestoken waren, de bestemming der _Duncan_ vernam...."
"Ayrton!" riep Glenarvau.
"Is hij dan aan boord?"
"Ja, Uwe Edelheid!"
"God heeft het zoo gewild!" antwoordde de jonge kapitein.
Bliksemsnel ging nu in een oogenblik het gedrag van Ayrton, zijn lang voorbereid verraad, de wond van Glenarvan, de moord van Mulrady, de rampen van het reisgezelschap in de moerassen der Sneeuwrivier achtergelaten, al het verledene van dien schurk voorbij het oog dier twee mannen.
En nu was de roover, door een allerzonderlingsten samenloop van omstandigheden, in hun magt.
"Waar is hij?" vroeg Glenarvan driftig.
"In een hut in het vooronder," antwoordde Tom Austin, "waar hij streng bewaakt wordt."
"Wat beduidt die gevangenzetting?"
"Omdat Ayrton, toen hij zag, dat het jagt naar Nieuw-Zeeland stevende, woedend werd; omdat hij mij wilde dwingen den koers van het vaartuig te veranderen; omdat hij mij gedreigd heeft; eindelijk, omdat hij het scheepsvolk tot oproer aanzette.
Ik heb begrepen, dat hij een gevaarlijke kerel was, en dat ik voorzorgsmaatregelen tegen hem nemen moest."
"En sedert dien tijd?"
"Sedert dien tijd is hij in zijn hut gebleven, zonder pogingen te doen om er uit te komen."
"Goed, Tom!"
Nu werden Glenarvan en John Mangles in de kampanje geroepen.
Het ontbijt, waaraan zij zulk een behoefte hadden, stond gereed.
Zij zetten zich in de _longroom_ aan tafel en spraken niet over Ayrton.
Maar toen de maaltijd afgeloopen was en de gasten verkwikt en hersteld op het dek bijeen waren, vertelde Glenarvan hun, dat de bootsman aan boord was.
Tevens deelde hij hun mede, dat hij voornemens was hem voor hen te doen verschijnen.
"Zou ik niet bij dat verhoor gemist kunnen worden?" vroeg lady Helena.
"Ik beken, lieve Edward! dat het gezigt van dien ongelukkige zeer pijnlijk voor mij zou wezen."
"Het is een getuigenverhoor, Helena!" antwoordde lord Glenarvan.
"Blijf, verzoek ik u.
Ben Joyce moet al zijn slagtoffers voor zich zien!"
Lady Helena erkende de juistheid dier opmerking. Mary Grant en zij namen plaats bij lord Glenarvan.
Rondom hem schaarden zich de majoor, Paganel, John Mangles, Robert, Wilson, Mulrady en Olbinett, die allen in zulk een groot gevaar hadden verkeerd door het verraad van den roover.
De bemanning van het jagt begreep wel niet het ernstige van het tooneel, maar bewaarde toch een diep stilzwijgen.
"Laat Ayrton hier komen!" beval Glenarvan.
XVIII.
Ayrton of Ben Joyce.
Ayrton verscheen.
Hij betrad het dek met vasten stap en beklom de trap van de kampanje.
Zijn oogen stonden somber, zijn tanden waren op elkander geklemd, zijn vuisten krampachtig gebald.
Zijn uiterlijk verried evenmin overmoed als nederigheid.
Toen hij voor lord Glenarvan stond, sloeg hij de armen over elkaar en wachtte bedaard en zwijgend af, dat hem iets gevraagd werd.
"Ayrton!" zeide Glenarvan, "zoo zijn wij nu, gij en wij, bijeen op die _Duncan_ die gij aan de roovers van Ben Joyce in handen wildet spelen."
Op die woorden beefden de lippen van den bootsman even.
Zijn koude trekken kleurden ligt. Het was niet het schaamrood der wroeging, maar omdat zijn plan was mislukt.
Op dat jagt, waarop hij als meester hoopte te bevelen, was hij nu een gevangene, en in weinige oogenblikken zou zijn lot beslist worden.
Hij gaf echter geen antwoord.
Glenarvan wachtte geduldig. Maar Ayrton bleef hardnekkig zwijgen.
"Spreek op, Ayrton! wat hebt gij te zeggen?" hernam Glenarvan.
Ayrton aarzelde; zijn voorhoofd betrok; vervolgens sprak hij bedaard:
"Ik heb niets te zeggen, mylord!
Ik ben zoo gek geweest mij te laten pakken.
Doe met mij wat gij wilt."
Dit gezegd hebbende rigtte de bootsman zijn blikken op de westwaarts liggende kust, en veinsde een diepe onverschilligheid voor hetgeen er rondom hem gebeurde.
Wie hem zag, zou gemeend hebben, dat hij niets te maken had met die ernstige zaak.
Maar Glenarvan had besloten geduldig te blijven.
Een sterke belangstelling noopte hem om met sommige omstandigheden uit het geheimzinnige leven van Ayrton bekend te worden, vooral zoover het Harry Grant en de _Britannia_ betrof.
Hij hervatte dus het verhoor op zeer zachte wijze en onderdrukte geheel en al den toorn, dien hij inwendig gevoelde.
"Ik meen, Ayrton!" hernam hij, "dat gij niet zult weigeren te antwoorden op sommige vragen, die ik u wensch te doen.
Vooreerst, moet ik u Ayrton of Ben Joyce noemen?
Zijt gij al dan niet de bootsman der _Britannia_?"
Ayrton bleef onverzettelijk op de kust staren, zonder acht te slaan op hetgene hem gevraagd werd.
"Wilt gij mij zeggen, hoe gij de _Britannia_ verlaten hebt, waarom gij in Australië waart?"
Hetzelfde stilzwijgen, dezelfde onverzettelijkheid.
"Luister naar mij, Ayrton!" hernam Glenarvan. "Het is in uw belang om te spreken.
Een openhartigheid, die uw laatste toevlugt is, kan gunstig voor u zijn.
Voor het laatst dan, wilt gij op mijn vragen antwoorden?"
Ayrton draaide het hoofd naar Glenarvan en zag hem strak aan, zeggende:
"Mylord! ik behoef niet te antwoorden.
De justitie en niet ik moet tegen mij bewijzen."
"De bewijzen zullen gemakkelijk te leveren zijn!" antwoordde Glenarvan.
"Gemakkelijk, mylord?" hernam Ayrton op spottenden toon.
"Uwe Edelheid durft, vind ik, heel wat zeggen. Ik verzeker u, dat de slimste advocaat met mij verlegen zou zijn!
Wie zal zeggen, waarom ik in Australië gekomen ben, nu kapitein Grant het niet meer vertellen kan?
Wie zal bewijzen, dat ik die Ben Joyce ben, dien de politie achterna zit, daar ze mij nooit in handen gehad heeft en mijn makkers in vrijheid zijn?
Wie is er, behalve gij, die niet een misdaad, maar een verkeerde handeling ten mijnen nadeele kan aan den dag brengen?
Wie kan bevestigen, dat ik mij van dit schip heb willen meester maken om het aan de gedeporteerden over te leveren?
Niemand, verstaat gij? niemand!
Gij hebt vermoedens, goed! maar om iemand te veroordeelen zijn er bewijzen noodig, en de bewijzen ontbreken u.
Zoolang het tegendeel niet bewezen is, ben ik Ayrton, de bootsman der _Britannia_."
Ayrton was onder het spreken opgewonden geworden, maar verviel weldra tot zijn vroegere onverschilligheid.
Hij verbeeldde zich zeker, dat zijn verklaring een einde zou maken aan het verhoor, maar Glenarvan vatte het woord weder op en sprak:
"Ayrton! ik ben geen regter van instructie. Dat is mijn zaak niet.
Het is van belang dat elk onzer weet waar hij staan moet.
Ik vraag u niets, dat u in ongelegenheid brengen kan.
Dat gaat het geregt aan.
Maar gij weet, met welke nasporingen ik bezig ben, en met een enkel woord kunt gij mij weer op het spoor brengen, dat ik verloren heb.
Wilt gij spreken?"
Ayrton schudde het hoofd als iemand, die vast besloten heeft om te zwijgen.
"Wilt gij mij zeggen, waar kapitein Grant is?" vroeg Glenarvan.
"Neen, mylord!" antwoordde Ayrton.
"Wilt gij mij de plaats aanduiden, waar de _Britannia_ vergaan is?"
"Evenmin."
"Ayrton!" hernam Glenarvan bijna op smeekenden toon, "wilt gij althans, wanneer gij weet, waar Harry Grant is, het aan zijn arme kinderen zeggen, die maar één woord uit uwen mond verwachten?"
Ayrton aarzelde.
Zijn gezigt betrok. Maar hij mompelde zacht: "Ik kan niet, mylord!"
En hij voegde er driftig bij, alsof hij zich een oogenblik van zwakheid verweet:
"Neen! ik zal niet spreken!
Laat mij ophangen, indien gij wilt!"
"Ophangen!" riep Glenarvan is een plotselinge opwelling van toorn.
Daarna antwoordde hij, zich bedwingende, op ernstigen toon:
"Ayrton! hier zijn regters noch beulen.
In de eerste haven de beste zult gij aan de engelsche overheid overgegeven worden."
"Dat verlang ik juist!" antwoordde de bootsman.
Daarop keerde hij bedaard naar de hut terug, die hem tot gevangenis diende, en twee matrozen werden voor de deur geplaatst met last om op zijn geringste bewegingen acht te geven.
De getuigen van dit tooneel gingen verontwaardigd en wanhopig heen.
Nu Glenarvan schipbreuk had geleden op de stijfhoofdigheid van Ayrton, wat schoot hem nu nog over?
Niets anders dan het voornemen te volbrengen, dat reeds te Eden was opgevat, en naar Europa terug te keeren, zonder uitzigt om later die mislukte onderneming te hervatten.
Het spoor der _Britannia_ toch scheen onherroepelijk verloren, het document duldde geen nieuwe uitlegging, er lag zelfs geen land meer op zeven en dertig graden breedte, en de _Duncan_ kon dus niet beter doen dan terug te keeren.
Na met zijn vrienden geraadpleegd te hebben, besprak Glenarvan meer bepaald met John Mangles het punt van de thuisreis.
John onderzocht de kolenhokken; de voorraad steenkolen kon hoogstens nog veertien dagen duren.
Het was dus noodig om in de naastbij gelegen haven versche kolen in te nemen.
John stelde Glenarvan voor den steven te wenden naar de baai van Talcahuano, waar de _Duncan_ reeds voorraad had ingenomen, voor zij haar reis om de wereld ondernam.
Dat was digt bij en juist op den zeven en dertigsten graad.
Dan kon het jagt, behoorlijk van het noodige voorzien, zuidwaarts om kaap Hoorn varen en door den Atlantischen oceaan naar Schotland terugkeeren.
Zoodra dit plan was vastgesteld, werd er bevel gegeven aan den machinist om meer stoom te maken.
Een half nur later was de steven naar Talcahuano gewend op een zee, die haar naam van Stille Zee wel verdiende, en 's avonds ten zes ure verdwenen de laatste bergen van Nieuw-Zeeland in de warme nevels aan den gezigteinder.
Zoo begon dan de thuisreis.
Een treurige togt voor die stoute zoekers, die in de haven terugkeerden zonder Harry Grant mee te brengen!
Ook sloeg de bemanning, die zoo vrolijk bij het vertrek, zoo vol vertrouwen bij het begin der reis, en nu overwonnen en moedeloos was, bedroefd den weg naar Europa in.
Onder al die wakkere matrozen was er niet een, die ontroerde bij de gedachte, dat hij zijn land zou wederzien; allen zouden nog lang de gevaren der zee hebben getrotseerd om kapitein Grant maar terug te vinden.
Op de hoera's! waarmede Glenarvan bij zijn terugkomst begroet was, volgde dan ook weldra moedeloosheid.
Die onophoudelijke samenkomsten der passagiers, die gesprekken, welke vroeger de reis opvrolijkten, hadden nu niet meer plaats.
Ieder bleef op zichzelven, alleen in zijn hut, en zelden verscheen er een op het dek van de _Duncan_.
De man, bij wien doorgaans de smartelijke of vrolijke gewaarwordingen, die aan boord heerschten, zich het meest openbaarden, Paganel, die des noods de hoop zou uitgevonden hebben, Paganel bleef zwijgend en in zichzelven gekeerd.
Ternaauwernood liet hij zich zien. Zijn natuurlijke spraakzaamheid, zijn fransche levendigheid waren in zwijgen en moedeloosheid veranderd.
Hij scheen zelfs nog meer ontmoedigd dan zijn reisgenooten.
Wanneer Glenarvan er van sprak om zijn nasporingen te hervatten, schudde Paganel het hoofd als iemand, die alle hoop heeft laten varen, en die vast overtuigd scheen van het lot der schipbreukelingen van de _Britannia_.
Men gevoelde, dat hij ze onherroepelijk verloren achtte.
Toch was er aan boord een man, die het laatste woord betreffende die ramp kon zeggen, en die voortging met zwijgen. Het was Ayrton.
Zonder twijfel kende die ellendeling, zooal niet de waarheid aangaande het tegenwoordig verblijf van den kapitein, dan toch de plaats der schipbreuk.
Maar het was duidelijk, dat Grant, werd hij teruggevonden, een getuige tegen hem zijn zou. Daarom zweeg hij hardnekkig.
Dat verwekte, vooral bij de matrozen, een hevigen toorn tegen hem, en gaarne zouden zij hem een leelijken trek hebben gespeeld.
Bij herhaling vernieuwde Glenarvan zijn pogingen bij den bootsman.
Beloften noch bedreigingen werkten iets uit.
De koppigheid van Ayrton was zoo ver gedreven en zoo onverklaarbaar bovendien, dat de majoor begon te denken, dat hij niets wist. Ook de aardrijkskundige, die zijn eigene gedachten had betreffende Harry Grant, was van die meening.
Maar wanneer Ayrton niets wist, waarom kwam hij dan niet voor zijn onwetendheid uit?
Deze kon hem volstrekt niet benadeelen. Zijn stilzwijgen vergrootte de moeijelijkheid om een nieuw plan te vormen.
Moest men uit de ontmoeting van den bootsman in Australië afleiden, dat Harry Grant op dat vastland aanwezig was?
Wat het ook mogt kosten, men diende Ayrton te bewegen om zich dienaangaande te verklaren.
Toen lady Helena zag, dat haar man niet slaagde, vroeg zij hem verlof op haar beurt te mogen worstelen met de stijfhoofdigheid van den bootsman.
Waar een man schipbreuk had geleden, zou een vrouw welligt door haar zachten invloed slagen.
Is het niet de eeuwig ware geschiedenis van dien orkaan uit de fabel, die den mantel niet van de schouders des reizigers kan rukken, terwijl de geringste zonnestraal hem terstond doet afwerpen!
Glenarvan, die de schanderbeid zijner jeugdige gade kende, gaf haar volle vrijheid van handelen.
Dien dag, den 5den Maart, werd Ayrton in de hut van lady Helena gebragt.
Mary Grant moest het onderhoud bijwonen; want de invloed van het jonge meisje kon groot zijn, en lady Helena wilde geen kans van slagen verzuimen.
Een uur lang bleven de vrouwen met den bootsman der _Britannia_ opgesloten; maar er lekte niets van hun gesprek uit. Wat zij zeiden, de gronden, die zij aanvoerden om den roover zijn geheim te ontrukken, al de omstandigheden van dat verhaal bleven onbekend. Maar toen zij Ayrton verlieten, schenen zij niet geslaagd te zijn, en stond de moedeloosheid op haar gelaat te lezen.
Toen de bootsman naar zijn hut teruggebragt werd, ontvingen hem de matrozen, terwijl hij voorbijging, dan ook met geweldige bedreigingen.
Hij vergenoegde zich met de schouders op te halen, waardoor de woede der schepelingen nog vermeerderde, en er was niets minder noodig dan de tusschenkomst van John Mangles en Glenarvan om hen in toom te houden.
Maar lady Helena gaf het nog niet op.
Zij wilde tot het einde toe worstelen tegen dat steenen hart, en 's anderen daags ging zij zelve naar de hut van Ayrton, om de tooneelen te voorkomen, waartoe zijn gang over het dek van het jagt aanleiding gaf.
Twee uren lang bleef de goede en zachtzinnige vrouw alleen met het opperhoofd der roovers.
Aan zenuwachtige ontroering ter prooi zwierf Glenarvan bij de hut rond, nu eens besloten om de kansen op slagen tot de laatste toe aan te wenden, dan weder gereed om zijn vrouw van dat onaangename gesprek te verlossen.
Maar toen lady Helena ditmaal weder verscheen, blonk haar gelaat van hoop.
Had zij dan dat geheim afgeperst en in het hart van dien schurk de laatste vezelen van het medelijden doen trillen?
Mac Nabbs, die haar het allereerst zag, kon een zeer natuurlijke beweging van ongeloof niet onderdrukken.
Echter liep weldra onder de bemanning het gerucht, dat de bootsman eindelijk was bezweken voor den aandrang van lady Helena.
Dat was als het ware een electrieke schok.
Al de matrozen verzamelden zich op het dek, en sneller, dan wanneer het fluitje van Tom Austin hen aan het werk had geroepen.
Intusschen was Glenarvan zijn vrouw te gemoet gesneld.
"Heeft hij gesproken?" vroeg hij.
"Neen," antwoordde lady Helena. "Maar aan mijn verzoek gehoor gevende, wenscht hij u te spreken."
"Ach! lieve Helena! zoudt gij geslaagd zijn?"
"Ik hoop het, Edward!"
"Hebt gij eenige belofte gedaan, die ik moet bekrachtigen?"
"Een enkele, mijn vriend! dat gij al uw invloed zult aanwenden om het lot te verzachten, dat dien ongelukkigen Ayrton wacht."
"Goed, lieve Helena!
Laat Ayrton dadelijk hier komen."
Lady Helena ging met Mary Grant naar haar hut, en de bootsman werd naar de _longroom_ gebragt, waar lord Glenarvan hem wachtte.
XIX.
Eene schikking.
Zoodra de bootsman zich in tegenwoordigheid van den lord bevond, verwijderden zich zijn bewakers.
"Gij verlangt mij te spreken, Ayrton?" vroeg Glenarvan.
"Ja, mylord!" antwoordde de bootsman.
"Mij alleen?"
"Ja! maar ik denk, dat het beter zou zijn, wanneer majoor Mac Nabbs en mijnheer Paganel bij het gesprek tegenwoordig waren."
"Voor wien?"
"Voor mij."
Ayrton sprak met onverstoorbare kalmte.
Glenarvan zag hem strak aan; vervolgens liet hij Mac Nabbs en Paganel roepen, die terstond aan zijn uitnoodiging voldeden.
"Wij luisteren naar u," zeide Glenarvan, zoodra zijn beide vrienden zich aan de tafel in de _longroom_ geplaatst hadden.
Ayrton bedacht zich een poos en zeide:
"Mylord! de gewoonte brengt mede, dat er getuigen zijn bij ieder verdrag of bij iedere schikking, die tusschen twee partijen wordt aangegaan.
Daarom verlangde ik, dat de heeren Paganel en Mac Nabbs hier zouden zijn.
Want om de waarheid te zeggen, ik wensch u een zaak voor te slaan."
Gewoon als hij was aan de manieren van Ayrton, fronsde Glenarvan zijn wenkbraauwen niet, hoewel een zaak tusschen hem en dien man iets belagchelijks scheen.
"Wat is dat voor een zaak?" vroeg hij.
"Luister," antwoordde Ayrton.
"Gij verlangt van mij eenige omstandigheden te vernemen, die u nuttig kunnen zijn.
Ik verlang van u eenige voordeelen, die van groot belang voor mij zullen zijn.
Leer om leer, mylord! staat u dat aan of niet?"
"Welke omstandigheden zijn dat?" vroeg Paganel driftig.
"Neen!" hernam Glenarvan, "welke voordeelen zijn dat?"
Met een hoofdknikje toonde Ayrton het onderscheid te vatten, dat Glenarvan maakte.
"De voordeelen, die ik eisch," zeide hij, "zijn de volgende.
Zijt gij nog altijd voornemens, mylord! mij in handen van de engelsche overheid te stellen?"
"Ja, Ayrton! en dat is niet meer dan billijk."
"Ik zeg niet van neen," antwoordde de bootsman bedaard.
"Dus zoudt gij er nooit in bewilligen mij in vrijheid te stellen?"
Glenarvan aarzelde voor hij op een zoo duidelijke vraag antwoordde.
Het lot van Harry Grant hing misschien af van hetgeen hij zou zeggen.
Toch behield het besef van zijn pligt jegens de menschelijke geregtigheid de overhand, en hij zeide:
"Neen, Ayrton! ik kan u de vrijheid niet teruggeven."
"Die vraag ik ook niet," antwoordde de bootsman fier.
"Wat verlangt gij dan?"
"Een middenweg, mylord! tusschen de galg, die mij wacht, en de vrijheid, die gij mij niet kunt schenken."
"En die is?..."
"Dat gij mij met de noodzakelijkste behoeften achterlaat op een der onbewoonde eilanden van de Stille Zuidzee.
Ik zal mij behelpen, zoo veel ik kan, en boete doen, wanneer ik tijd heb!"
Glenarvan, die een dergelijk voorstel wel het allerminst verwachtte, zag zijn beide vrienden aan, die bleven zwijgen.
Na eenige oogenblikken nadenkens antwoordde hij:
"Ayrton! zult gij, wanneer ik uw verzoek toesta, mij alles zeggen, wat ik belang heb te weten?"
"Ja, mylord! dat wil zeggen alles, wat ik van kapitein Grant en de _Britannia_ weet."
"De volle waarheid?"
"De volle."
"Maar wie staat mij borg?..."
"O! ik zie wat u beangstigt, mylord!
Gij zult op mij moeten vertrouwen, op het woord van een boosdoener! Dat is waar!
Maar wat zal ik zeggen?
Het ligt er nu eenmaal toe.
Niet of graag."
"Ik zal u vertrouwen, Ayrton!" zeide Glenarvan droogjes.
"En gij zult gelijk hebben, mylord!
Bovendien, wanneer ik u bedrieg, hebt gij altijd het middel bij de hand om u te wreken!"
"En dat is?"
"Mij van het eiland af te halen, dat ik niet heb kunnen verlaten."
Ayrton had voor alles een antwoord gereed.
Hij opperde zelf de bezwaren, hij leverde zelf onwraakbare bewijsgronden tegen zich.
Zooals men ziet, wilde hij "zijn zaak" met ontwijfelbare goede trouw behandelen.
Het was onmogelijk zich met argeloozer vertrouwen over te leveren. En toch vond hij een middel om nog verder te gaan op den weg der onbaatzuchtigheid.
"Mylord en mijne heeren!" voegde hij er bij, "ik wil, dat gij volkomen overtuigd zult zijn, dat ik open kaart met u speel.
Ik zoek u geenszins te misleiden en wil u een nieuw bewijs geven van mijn opregtheid in deze zaak.
Ik ga rondborstig te werk, omdat ik zelf op uw regtschapenheid reken."
"Spreek op, Ayrton!" antwoordde Glenarvan.
"Mylord! ik heb uw woord nog niet, dat gij in mijn voorstel bewilligt en toch aarzel ik niet u te zeggen, dat ik zeer weinig van Harry Grant af weet."
"Zeer weinig!" riep Paganel.
"Ja, mylord! De bijzonderheden, die ik in staat ben u mede te deelen, hebben betrekking op mij; zij gaan mij aan, en zullen u niet helpen het spoor terug te vinden dat gij verloren hebt."
Het gelaat van Glenarvan en den majoor teekende een levendige teleurstelling.
Zij waanden hem in het bezit van een gewigtig geheim, en de bootsman bekende, dat zijn ontdekkingen niet veel om het lijf hadden.
Wat Paganel aangaat, deze bleef even rustig.
Hoe het ook zij, deze bekentenis van Ayrton, die zich om zoo te zeggen op genade of ongenade overgaf, trof zijn hoorders zeer, vooral toen de bootsman er ten slotte bijvoegde:
"Nu weet gij het, mylord! De zaak zal voor u minder voordeelig zijn dan voor mij."
"Dat maakt niet uit," antwoordde Glenarvan.
"Ik neem uw voorstel aan. Ayrton!
Ik geef u mijn woord, dat gij op een der Zuidzee-eilanden aan land zult gezet worden."
"Goed, mylord!" antwoordde de bootsman.
Verheugde die zonderlinge man zich over dat besluit?
Men mogt er aan twijfelen; want zijn strak gelaat verried niet de minste aandoening.
Het scheen, dat hij voor een ander handelde, niet voor zich.
"Ik ben bereid om te antwoorden," sprak hij.
"Wij hebben niets te vragen," zeide Glenarvan.
"Vertel ons wat gij weet, Ayrton! en zeg vooreerst maar wie gij zijt."
"Mijne heeren!" begon Ayrton, "ik ben werkelijk Tom Ayrton, de bootsman der _Britannia_.
Ik heb den 12den Maart 1861 Glasgow verlaten op het schip van Harry Grant.
Veertien maanden lang bevoeren wij samen de Stille Zuidzee om een gunstige plaats op te zoeken ten einde een schotsche kolonie te stichten.
Harry Grant was er juist de man naar om groote dingen te doen; maar dikwijls hadden wij hooggaande twisten met elkander.
Zijn karakter stond mij niet aan.
Ik kan niet buigen; Harry Grant duldt geen verzet, mylord! wanneer zijn besluit genomen is; die man is van ijzer voor zich en voor anderen.
Niettemin durfde ik te gaan muiten.
Ik beproefde de bemanning ook tot muiterij over te halen en het schip te bemagtigen.
Het doet hier weinig ter zake, of ik ongelijk had of niet.
Hoe dat ook zij, Harry Grant weifelde niet, en zette mij den 8sten April 1862 op de westkust van Australië aan land."
"Van Australië," zoo viel de majoor Ayrton in de rede, "dan hebt gij bij gevolg de _Britannia_ verlaten, voor zij Callao heeft aangedaan, vanwaar de laatste tijdingen gedagteekend zijn?"
"Ja," antwoordde de bootsman; "want zoo lang ik aan boord was, is de _Britannia_ nooit te Callao geweest.
Dat ik op de hoeve van Paddy O'Moore van Callao sprak, kwam daar vandaan, dat ik die omstandigheid uit uw verhaal had vernomen."
"Ga voort, Ayrton!" zeide Glenarvan.
"Daar stond ik nu verlaten op een bijna woeste kust; doch slechts twintig mijlen van de strafgevangenis van Perth af, de hoofdstad van West-Australië.
Langs de kust zwervende ontmoette ik een bende gedeporteerden, die pas ontsnapt waren.
Ik voegde mij bij hen. Gij zult mij, mylord! wel het verhaal schenken van het leven, dat ik derdehalf jaar leidde.
Weet alleen, dat ik onder den naam van Ben Joyce het hoofd der vlugtelingen werd.
In de maand September 1864 vervoegde ik mij op de iersche hoeve. Daar werd ik als knecht in dienst genomen onder mijn waren naam Ayrton.
Ik wachtte daar op een gelegenheid om een schip te bemagtigen.
Dat was mijn hoogste doel.
Twee maanden later kwam de _Duncan_.
Bij uw bezoek op de hoeve, mylord! vertelde gij de geheele geschiedenis van kapitein Grant.
Ik vernam toen, wat ik nog niet wist, het verblijf der _Britannia_ te Callao, de laatste berigten van Junij 1862, twee maanden na mijn ontscheping, het voorval met het document, de stranding van het schip ergens op zeven en dertig graden, en eindelijk de gewigtige redenen, die gij hadt, om Harry Grant op het vastland van Australië te zoeken.
Ik weifelde niet. Ik besloot de _Duncan_ te bemagtigen, een uitstekend schip, dat de snelste zeilers der engelsche oorlogsvloot ontkomen kon.
Maar ze had zware averij geleden, die hersteld moest worden.
Ik liet ze dus naar Melbourne vertrekken, en deed mij bij u voor in mijn ware betrekking van bootsman, terwijl ik aanbood u naar het tooneel eener schipbreuk te geleiden, die naar ik u voorloog op de oostkust van Australië zou plaats gehad hebben.
Zoo leidde ik, nu eens gevolgd dan weder voorafgegaan door mijn rooverbende, uw gezelschap door de provincie Victoria.
Mijn manschappen begingen aan de Camdenbrug een noodelooze misdaad; want was de _Duncan_ aan de kust dan kon ze mij niet ontgaan, en met dat jagt was ik meester op zee.
Zoo voerde ik u, zonder uw wantrouwen op te wekken, tot aan de Sneeuw-rivier.
Paarden en ossen werden één voor één met gastrolobium vergeven.
Ik liet den wagen wegzakken in de moerassen der Sneeuw-rivier.
Op mijn aandringen.... Maar gij weet het overige, mylord! en kunt er zeker van zijn, dat ik zonder de verstrooidheid van mijnbeer Paganel thans het bevel zou voeren op de _Duncan_.
Ziedaar mijn geschiedenis, mylord! Mijne mededeelingen kunnen u helaas! niet op het spoor van Harry Grant brengen, en gij ziet, dat gij een slechten ruil gedaan hebt, door met mij te onderhandelen."
De bootsman zweeg, sloeg als naar gewoonte de armen over elkaar en wachtte.
Glenarvan en zijn vrienden bewaarden het stilzwijgen.
Zij gevoelden, dat die vreemde boosdoener de volle waarheid had gesproken.
De overrompeling der _Duncan_ was alleen mislukt door een omstandigheid onafhankelijk van zijn wil.
Zijn medepligtigen waren aan de oevers der Twofold-baai gekomen, zooals het gevangenisbuis bewees, dat Glenarvan had gevonden.
Daar hadden zij naar het bevel van hun aanvoerder op het jagt geloerd, en het wachten moede hadden zij zeker in de velden van Nieuw-Zuid-Wales hun bedrijf van plunderaars en brandstichters weder opgevat.
De majoor begon weder het verhoor om van de datums, die op de _Britannia_ betrekking hadden, zeker te zijn.
"Dus," vroeg hij den bootsman, "zijt gij bepaald op den 8sten April 1862 op de westkust van Australië aan land gezet?"
"Juist," antwoordde Ayrton.
"En weet gij, welke voornemens Harry Grant toen had?"
"Ten naastebij."
"Spreek op, Ayrton!" zeide Glenarvan. "De geringste aanwijzing kan ons op den weg brengen."
"Ik kan niets anders zeggen dan dit, mylord!" antwoordde de bootsman, "Kapitein Grant was voornemens Nieuw-Zeeland te bezoeken.
Dit gedeelte van zijn reisplan nu is niet uitgevoerd, terwijl ik aan boord was.
Het zou dus niet onmogelijk zijn, dat de _Britannia_ na haar vertrek van Callao Nieuw-Zeeland had aangedaan.
Dat zou overeenkomen met den datum van 27 Junij 1862, waarop, volgens het document, de driemaster schipbreuk heeft geleden."
"Dat is zoo," zeide Paganel.
"Maar," hernam Glenarvan, "geen enkel woord, dat op het document bewaard is gebleven, is op Nieuw-Zeeland toepasselijk."
"Daarop kan ik niet antwoorden," zeide de bootsman.
"Goed, Ayrton!" zeide nu Glenarvan. "Gij hebt uw woord gehouden, ik zal het mijne houden.
Wij zullen bepalen op welk eiland der Stille Zuidzee gij aan land zult gezet worden."
"O, dat komt er niet op aan, mylord!" antwoordde Ayrton.
"Keer naar uw hut terug," zeide Glenarvan, "en wacht ons besluit af."
De bootsman ging heen onder geleide van twee matrozen.
"Die schurk had een man kunnen zijn," zeide de majoor.
"Ja!" antwoordde Glenarvan. "Het is een sterke en schrandere kerel!
Waarom heeft hij zijn vermogens misbruikt om kwaad te doen!"
"Maar Harry Grant?"
"Ik vrees zeer, dat hij reddeloos verloren is!
Arme kinderen! wie zou hun kunnen zeggen waar hun vader is?"
"Ik!" antwoordde Paganel.
"Ja, ik!" Het zal wel niemand ontgaan zijn, dat de anders zoo praatzieke en ongeduldige aardrijkskundige naauwelijks een mond had opengedaan, zoo lang het verhoor van Ayrton duurde.
Hij luisterde met den mond digt.
Maar dat laatste woord, dat hij sprak, woog tegen vele andere op, en deed Glenarvan driftig opspringen. "Gij!" riep hij, "weet gij, Paganel! waar kapitein Grant is!"
"Ja, voor zooverre men dat althans weten kan," antwoordde de aardrijkskundige.
"En door wien weet gij det?"
"Door dat eeuwige document."
"Zoo!" riep de majoor op een toon van volslagen ongeloof.
"Luister eerst, Mac Nabbs!" zeide Paganel, "later moogt gij de schouders ophalen.
Ik heb vroeger niet gesproken, omdat gij mij toch niet geloofd zoudt hebben.
Later was het onnoodig. Maar dat ik nu er toe besluit is, omdat Ayrtons meening juist de mijne ondersteunt."
"Dus Nieuw-Zeeland?..." vroeg Glenarvan.
"Luistert en oordeelt," antwoordde Paganel.
"Het is niet zonder reden, of liever het is niet zonder "eene reden," dat ik de dwaling beging, die ons gered heeft.
Toen ik dien brief schreef, welken Glenarvan mij voorzeide, maalde het woord "Zeeland" mij door het hoofd. Ziehier waarom.
Gij herinnert u, dat wij in den wagen waren.
Mac Nabbs had aan lady Helena de geschiedenis der roovers verteld; hij had haar het nummer der _Australische en Nieuw-Zeelandsche courant_ ter hand gesteld, die het verhaal bevatte van de ramp aan de Camdenbrug.
Terwijl ik schreef, lag het dagblad op den grond, zoo gevouwen, dat er maar twee lettergrepen van den titel zigtbaar waren.
Die twee lettergrepen waren _aland_.
Daar ging een licht voor mij op! _Aland_ was juist een woord uit het engelsche document, een woord, dat wij altijd vertaald hadden door _aan land_, en dat de uitgang zijn moest van den eigennaam _Zealand_."
"Wat ge zegt!" riep Glenarvan.
"Ja!" hernam Paganel innig overtuigd, "die uitlegging was mij ontgaan, en weet gij waarom? omdat mijn onderzoek natuurlijk het fransche document betrof, dat vollediger is dan de andere, en waarin dit belangrijke woord ontbreekt."
"Ho! ho!" zeide de majoor, "nu gaat uw verbeeldingskracht wat te ver, Paganel! en vergeet gij al te gemakkelijk uw vroegere afleidingen."
"Ga voort, majoor! ik ben bereid u te antwoorden."
"Waar blijft dan uw woord _austra_?" hernam Mac Nabbs.
"Dat verandert niet. Het beteekent eenvoudig de zuidelijke streken."
"Goed.
En die lettergreep _indi_, die eerst de wortel van _indianen_ en later de wortel van _inboorlingen_ geweest is?"
"Welnu! voor de derde en laatste maal," antwoordde Paganel, "zal zij de eerste lettergreep zijn van het woord _indigence_ (nood)!"
"En _contin_!" riep Mac Nabbs, "beteekent dat nog _continent_ (vastland)?"
"Neen! omdat Nieuw-Zeeland maar een eiland is."
"Bij gevolg?..." vroeg Mac Nabbs.
"Waarde lord!" antwoordde Paganel, "ik zal het document vertalen volgens mijn derde uitlegging, dan kunt gij oordeelen.
Maar twee opmerkingen vooraf: 1°. vergeet zooveel mogelijk de vroegere uitleggingen en maakt uw geest los van elke vroeger opgevatte meening; 2°. sommige gedeelten zult gij "gewrongen" vinden, en het is mogelijk, dat ik ze slecht vertaal; maar zij zijn van geen belang, onder anderen het woord _agonie_, waarmee ik verlegen zit, maar dat ik niet anders verklaren kan.
Ook is het 't fransche document, dat tot grondslag dient voor mijn vertolking, en vergeet niet, dat het door een Engelschman is geschreven, die welligt niet goed bekend was met het fransche taaleigen.
Na deze voorafspraak begin ik."
En Paganel las langzaam en met nadruk het volgende:
"Den 27 _Junij_ 1864 is de _driemaster Britannia_, van _Glasgow_, na een langen _doodstrijd_ in de _zuidelijke_ zeeën op de kusten van Nieuw-_Zeeland vergaan_,--in het engelsch _Zealand.--Twee matrozen_ en de _kapitein Grant_ zijn _aan land_ gespoeld.
Daar, _steeds_ ter _pr_ooi aan een _nijpenden nood_, hebben zij _dit document_ in zee _geworpen_ op ... _lengte en_ 37°11' _breedte.
Komt hun te_ hulp of zij zijn _verloren_."
Paganel zweeg.
Zijn vertaling was aannemelijk.
Maar juist omdat zij even waarschijnlijk scheen als de vorige, kon zij ook verkeerd wezen.
Glenarvan en de majoor legden er dus niets tegen in.
Daar echter het spoor der _Britannia_ evenmin teruggevonden was op de kust van Patagonië als op die van Australië, ter plaatse waar de zeven en dertigste graad die twee landen snijdt, waren de kansen voor Nieuw-Zeeland gunstig.
Deze opmerking, welke Paganel maakte, trof vooral zijn vrienden.
"Zeg mij nu eens, Paganel!" sprak Glenarvan, "waarom gij deze verklaring omtrent twee maanden voor u hebt gehouden?"
"Omdat ik u met geen ijdele hoop vleijen wilde.
Ook gingen wij naar Auckland, dat juist op de breedte ligt, welke het document aangeeft."
"Maar waarom hebt gij later niet gesproken, toen wij van dien weg afgeraakt waren?"
"Omdat die vertolking, hoe juist zij ook moge zijn, niets kan bijdragen tot redding van den kapitein."
"Om welke reden, Paganel?"
"Omdat, aangenomen dat kapitein Harry Grant op Nieuw-Zeeland gestrand is, hij na de schipbreuk of door de handen der Zeelanders omgekomen is, omdat hij in het tijdsverloop van twee jaren nog niet is komen opdagen."
"Dus houdt gij het er voor?..." vroeg Glenarvan.
"Dat men misschien eenige wrakken van de schipbreuk zou kunnen terugvinden; maar dat de schipbreukelingen der _Britannia_ onherroepelijk verloren zijn!"
"Zwijgt over dit alles, vrienden!" zeide Glenarvan, "en laat mij het oogenblik kiezen om deze treurige tijding aan de kinderen van kapitein Grant mede te doelen!"
XX.
Een kreet in den nacht.
Weldra was het ruchtbaar onder het scheepsvolk, dat het geheim van het verblijf van kapitein Grant niet opgehelderd was door de mededeelingen van Ayrton.
Er heerschte een diepe verslagenheid aan boord; want men had op den bootsman gerekend, en de bootsman wist niets, dat de _Duncan_ op het spoor der _Britannia_ had kunnen brengen.
Het jagt stevende dus in dezelfde rigting voort.
Alleen moest nog het eiland uitgekozen worden, dat voortaan het verblijf van Ayrton zijn zou.
Paganel en John Mangles gingen de scheepskaarten na.
Op zeven en dertig graden breedte troffen zij juist een eenzaam eilandje aan, bekend onder den naam van Maria Theresa, een verlaten rots in het midden der Stille Zuidzee, drie duizend vijf honderd mijlen van de amerikaansche kust en vijftien honderd van Nieuw-Zeeland gelegen.
Ten noorden was het naaste land de Pomotoe-eilanden, onder fransche bescherming staande.
Ten zuiden lag niets dan de onbewegelijk vaste ijsbanken aan de zuidpool.
Geen enkel schip deed ooit dat eenzame eiland aan.
Geen berigt ter wereld drong ooit zoo ver door.
Alleen de stormvogels rustten er op hun lange togten uit, en vele kaarten vermeldden die rots niet eens, waartegen de golven der Zuidzee klotsen.
Wanneer er ergens een volstrekte afzondering op aarde te vinden is, dan moest het wel op dat eiland zijn, dat zoover buiten de wegen ligt, die de menschen bezoeken.
Men gaf Ayrton hiervan kennis.
Ayrton bewilligde er in om daar ver van de menschen verwijderd te leven, en de steven werd naar Maria Theresa gerigt.
Thans zou een zuiver regte lijn door de as der _Duncan_, het eiland en de baai van Talcahuano gegaan zijn.
Twee dagen later, ten twee ure, seinde de uitkijk land aan den gezigteinder.
Het was Maria Theresa, dat in de lengte uitgestrekt en zoo laag, dat het naauwelijks boven water uitstak, veel had van een ontzaggelijken walvisch.
Dertig mijlen scheidden het nog van het jagt, welks steven de golven kliefde met een vaart van zestien knoopen in het uur.
Langzamerhand werd het eilandje duidelijker zigtbaar.
De zon, die naar het westen neigde, bescheen het helder, waardoor het een onregelmatige schaduw wierp.
Eenige lage toppen vertoonden zich hier en daar, naarmate de stralen der dagvorstin er op vielen.
Ten vijf ure meende Mangles een ligten rook te bespeuren, die omhoog steeg.
"Is dat een vulkaan?" vroeg hij aan Paganel, die met den kijker voor de oogen dat nieuwe land beschouwde.
"Ik weet niet, wat ik er van denken moet," antwoordde de aardrijkskundige.
"Maria Therera is een weinig bekende plek.
Echter zou het niet te verwonderen zijn, wanneer het zijn ontstaan te danken had aan een opheffing van den zeebodem en het bijgevolg vulkanisch was."
"Maar," zeide Glenarvan, "wanneer een uitbarsting het heeft voortgebragt, staat het dan niet te vreezen, dat een uitbarsting het ook weer vernietigt?"
"Dat is niet zeer waarschijnlijk," antwoordde Paganel.
"Sedert eenwen is men reeds met zijn bestaan bekend, en dat is een waarborg.
Wanneer een nieuw eiland, bij voorbeeld het eiland Julia, uit de Middellandsche zee oprees, bleef het niet lang boven water en verdween weinige maanden na zijn ontstaan."
"Goed," zeide Glenarvan.
"Denkt gij, dat wij voor den nacht aan wal kunnen gaan, John?"
"Neen, Uwe Edelheid!
Ik mag de _Duncan_ niet in de duisternis op een mij onbekende kust wagen.
Ik zal zachtjes aan op en neer blijven houden, en morgen zenden wij met het krieken van den dag een boot naar den wal."
's Avonds ten acht ure scheen Maria Theresa, hoewel op vijf mijlen onder den wind, nog maar een lange, pas zigtbare schaduw.
De _Duncan_ kwam steeds nader.
Ten negen ure verdreef een vrij helder schijnsel, een vuur, de duisternis.
Het bleef op dezelfde plaats en brandde voort.
"Daaruit zou haast volgen, dat het een vuurspuwende berg is," zeide Paganel, die het aandachtig gadesloeg.
"Maar dan moesten wij," antwoordde John Mangles, "op dezen afstand het leven hooren, dat altijd met een uitbarsting gepaard gaat, en de oostewind voert niet het minste geraas naar ons toe."
"Inderdaad," zeide Paganel, "die vulkaan flikkert maar spreekt niet.
Ook zou men zeggen, dat hij tusschenpoozen heeft gelijk een draailicht.
"Gij hebt gelijk," hernam John Mangles, "en toch zijn het geen vuurtorens op deze kust.
Ha!" riep hij uit, "weer een licht!
En nu op het strand!
Zie eens! Het beweegt zich! het verandert van plaats!"
John bedroog zich niet.
Er was een nieuw vuur bijgekomen, dat soms scheen uit te gaan en dan weer aanwakkerde.
"Is het eiland dan bewoond?" vroeg Glenarvan.
"Zeker door wilden," antwoordde Paganel.
"Maar dan kunnen wij den bootsman hier niet afzetten."
"Neen!" antwoordde de majoor; "dat zou een al te leelijk geschenk zijn, zelfs voor wilden."
"Wij zullen een ander onbewoond eiland zoeken," zeide Glenarvan, die een glimlach niet kon onderdrukken over "de teerhartigheid" van Mac Nabbs.
"Ik heb beloofd, dat Ayrtons leven zou gespaard worden, en wil mijn belofte houden."
"Wij moeten althans op onze hoede zijn," voegde Paganel er bij.
"De Zeelanders hebben de barbaarsche gewoonte de schepen in den val te lokken met beweegbare vuren, evenals voorheen de bewoners van Cornwallis. De inlanders op Maria Theresa kennen misschien ook dat kunstje."
"Houd een streek af!" beval John den matroos aan het roer.
"Zoodra morgen de zon opgaat, zullen wij de zaak onderzoeken."
Ten elf ure keerden de passagiers en John Mangles in hun hutten terug.
Op het voorschip ging de wacht op en neer. Op het achterschip was alleen de roerganger op zijn post.
Nu beklommen Mary Grant en Robert de kampanje.
Over het hek leunende zagen de beide kinderen van den kapitein bedroefd naar de lichtgevende zee en het fonkelende zog der _Duncan_.
Mary dacht aan de toekomst van Robert; Robert dacht aan de toekomst zijner zuster.
Beiden dachten aan hun vader.
Leefde die aangebeden vader nog? moest men de hoop opgeven?...
Maar neen, wat zou het leven zijn zonder hem?
Wat zou er van hen geworden zijn zonder lord Glenarvan, zonder lady Helena?
De knaap, door den tegenspoed gerijpt, giste welke gedachten zijn zuster verontrustten.
Hij legde haar hand in de zijne. "Mary!" zoo sprak hij haar aan, "wij moeten nooit wanhopen.
Herinner u de lessen, die vader ons gaf: "De moed vervangt op aarde alles," zeide hij. Laten wij dan ook dien onwankelbaren moed hebben, die hem boven alles verheven maakte.
Tot nog toe hebt gij voor mij gewerkt, zusterlief! ik wil op mijn beurt voor u werken."
"Lieve Robert!" antwoordde het meisje.
"Ik moet u wat zeggen," hernam Robert. "Maar zult gij niet boos worden, Mary?"
"Waarom zou ik boos worden, lieve?"
"En solt gij mij laten begaan?"
"Wat bedoelt gij?" vroeg Mary angstig.
"Zuster!
Ik wil zeeman worden...."
"Wilt gij mij verlaten, Robert!" riep het meisje, terwijl zij de hand haars broeders drukte.
"Ja, zuster! ik wil zeeman worden zooals vader, zeeman zooals kapitein John!
Mary! lieve Mary! kapitein John heeft nog niet alle hoop verloren!
Gij zult evenveel vertrouwen stellen in zijn verkleefdheid als ik!
Hij heeft mij beloofd van mij een goed, misschien een groot zeeman te maken, en dan gaan wij vader samen zoeken!
Zeg, dat gij het goed vindt, zuster!
Wat vader voor ons gedaan zou hebben, zijn wij, ik ten minste, verpligt voor hem te doen!
Mijn leven is geheel aan een doel gewijd: hem, die ons nooit een van beiden verlaten zou hebben, te zoeken, altijd te zoeken!
Lieve Mary! wat was vader toch goed!"
"En zoo edelaardig, zoo grootmoedig!" hernam Mary.
"Weet gij, Robert! dat ons land reeds roem op hem droeg en hem onder zijn groote mannen zou gesteld hebben, indien het lot hem niet in zijn voortgang had gestuit?"
"Of ik het weet!" zeide Robert.
Mary Grant drukte Robert aan haar hart.
De knaap voelde haar tranen over zijn voorhoofd vloeijen.
"Mary!
Mary!" riep hij uit, "of onze vrienden zwijgen of spreken, ik hoop nog en zal altijd hopen!
Een man zooals vader sterft niet voor hij zijn taak heeft volbragt!"
Mary Grant kon niet spreken.
Tranen verstikten haar stem.
Duizenderlei gevoelens kruisten elkander in haar ziel bij de gedachte, dat er nieuwe pogingen gedaan zouden worden om Harry Grant terug te vinden, en dat de verknochtheid van den jongen kapitein grenzeloos was!
"Hoopt mijnheer John nog altijd?" vroeg zij.
"Ja!" antwoordde Robert.
"Hij is een broeder, die ons nooit zal verlaten.
Ik zal zeeman worden, niet waar, zuster? een zeeman, om vader met hem te zoeken!
Wilt gij dat wel!"
"Of ik het wil!" antwoordde Mary.
"Maar scheiden!" mompelde het meisje.
"Gij zult niet alleen zijn, Mary! Dat weet ik!
Vriend John heeft het mij gezegd.
Mevrouw Helena zal u niet laten vertrekken.
Gij zijt een vrouw; dus kunt en moet gij haar weldaden aannemen.
Ze te weigeren zou ondankbaarheid wezen!
Maar een man, dat heeft vader mij honderdmaal gezegd, een man moet zich door de wereld heenslaan!"
"Maar hoe zal het dan met ons lief huis te Dundee gaan, waaraan zooveel herinneringen verbonden zijn?"
"Dat houden we, zusje!
Dat alles is geschikt en goed geschikt ook door vriend John en ook door lord Glenarvan.
Hij zal u op het kasteel Malcolm houden, alsof gij zijn dochter waart!
Dat heeft de lord aan vriend John gezegd, en vriend John heeft het mij verteld.
Daar zult gij te huis zijn, en iemand hebben om over vader te spreken, in afwachting dat John en ik hem eens terugbrengen!
Ach! wat een blijde dag zal dat zijn!" riep Robert, wiens gelaat van geestdrift blonk.
"Mijn broeder! mijn jongen!" antwoordde Mary, "wat zou vader gelukkig zijn, als hij u hooren kon!
Wat gelijkt gij toch, lieve Robert! op dien teergeliefden vader!
Wanneer gij een man zijt, zult gij even zoo zijn als hij!"
"Dat geve God, Mary!" zeide Robert, die schaamrood werd van heiligen en kinderlijken trots.
"Maar hoe zullen wij onze schuld jegens lord en lady Glenarvan voldoen?" hernam Mary Grant.
"O, dat zal niet moeijelijk vallen!" riep Robert in zijn kinderlijk vertrouwen.
"Men bemint ze, men eert ze, dat vertelt men hun, men omhelst ze teeder, en bij de eerste gelegenheid de beste laat men zich voor hen doodschieten!"
"Leef liever voor hen!" riep het meisje, terwijl zij het voorhoofd haars broeders met kussen bedekte. "Dat zullen zij liever hebben--en ik ook!"
In gepeins verzonken keken de twee kinderen van den kapitein elkander zwijgend aan bij het flaauwe licht der sterren.
In gedachten spraken, vroegen en antwoordden zij elkander toch nog.
De kalme zee golfde zacht, en de schroef deed de lichtende golven uiteenspatten.
Nu had er iets vreemds en inderdaad bovennatuurlijks plaats.
Broeder en zuster ondervonden door die aantrekkingskracht, die op geheimzinnige wijze de zielen met elkander verbindt, tegelijk en op eens hetzelfde zinsbedrog.
Mary en Robert verbeeldden zich uit die afwisselend donkere en schitterende golven een stem te hooren opgaan, wier doffe en klagende toon al de vezelen van hun hart deed trillen.
"Help! help!" riep die stem.
"Hebt gij het gehoord?" zeide Robert, "gij hebt het gehoord!"
En over de verschansing leunende zagen beiden zoekend rond in den duisteren nacht.
Maar zij zagen niet dan de eindeloose schaduw, die zich voor hen uitstrekte.
"Robert!" zeide Mary, bleek van ontsteltenis, "ik heb gemeend.... Ja, ik heb gemeend evenals gij....
Wij hebben beiden de koorts, beste Robert!..."
Maar daar trof een nieuw geroep hun oor, en thans was de begoocheling zoo sterk, dat beiden te gelijk uitriepen: "Vader! vader!..."
Dat was te veel voor Mary Grant.
Door de aandoening geschokt, viel zij bewusteloos in Roberts armen.
"Help!" riep Robert.
"Zuster! vader! help!"
De man aan het roer kwam aanloopen om het meisje op te helpen.
De wachthebbende matrozen kwamen erbij, vervolgens John Mangles, lady Helena en Glenarvan, die verschrikt ontwaakt waren.
"Mijn zuster sterft en daar is vader!" riep Robert op de golven wijzende.
Men begreep niets van hetgeen hij zeide.
Ik heb vaders stem gehoord! Mary heeft ze ook gehoord!"
Mary, die weer bijgekomen was, riep nu ook radeloos en waanzinnig uit: "Vader! daar is vader!"
Het ongelukkige meisje stond op, bukte over de leuning en wilde in zee springen.
"Mylord! mevrouw Helena!" herhaalde zij met gevouwen handen, "ik zeg u dat vader daar is!
Ik verzeker u, dat ik zijn stem uit de golven heb hooren opstijgen als een jammerklagt, als een laatst vaarwel!"
Nu overvielen het arme kind weder kramp en stuiptrekkingen.
Zij sloeg wild in het rond. Zij moest naar haar hut worden gebragt, en lady Helena volgde haar om haar te verplegen, terwijl Robert altijd maar riep: "Vader! daar is vader!
Ik ben er zeker van, mylord!"
De getuigen van dit droevig tooneel begrepen eindelijk, dat de twee kinderen van den kapitein de speelbal waren geweest van een verstandsverbijstering.
Maar hoe kon men hun zoo fel geschokte zinnen weder tot rust brengen?
Glenarvan beproefde het echter.
Hij vatte Robert bij de hand en zeide: "Hebt gij uwe vaders stem gehoord, beste jongen?"
"Ja, mylord!
Daar, in het midden der golven!
Hij riep: Help! help!"
"En hebt gij die stem herkend?"
"Dat zou ik denken, mylord! O, ja! ik zweer het u!
Mijn zuster heeft ze ook gehoord, ook herkend evenals ik!
Hoe kunt gij zeggen, dat wij ons beiden bedrogen hebben?
Mylord! laat ons vader gaan helpen!
Een boot! een boot!"
Glenarvan zag wel, dat hij het den armen knaap niet uit het hoofd kon praten.
Toch deed hij nog een laatste poging en riep den man aan het roer.
"Hawkins!" vroeg hij hem, "stondt gij aan het roer, toen miss Mary dat vreemde toeval kreeg?"
"Ja, Uwe Edelheid!" antwoordde Hawkins.
"En hebt gij niets gezien, niets gehoord?"
"Niets."
"Gij ziet het, Robert!"
"Als het de vader van Hawkins geweest was," antwoordde de knaap met ontembaar vuur, "zou Hawkins niet zeggen, dat hij niets gehoord had.
Het was mijn vader, mylord! mijn vader! mijn vader!..."
Roberts stem werd door snikken gesmoord.
Ook hij viel bleek en sprakeloos in zwijm.
Glenarvan liet Robert in zijn bed leggen, waar het kind, door aandoening uitgeput, in een diepe sluimering verzonk.
"Arme weezen!" zeide John Mangles, "God beproeft ben vreeselijk!"
"Ja!" antwoordde Glenarvan, "de overmaat van smart zal bij beiden op hetzelfde oogenblik een gelijke verstandsverbijstering teweeg gebragt hebben."
"Bij beiden?" mompelde Paganel, "dat is vreemd!
De zuivere wetenschap zou dat niet erkennen."
Vervolgens bukte Paganel op zijn beurt over de verschansing, en luisterde scherp toe, na allen een teeken gegeven te hebben om te zwijgen.
In het rond heerschte een ongestoorde stilte.
Paganel praaide met luider stem. Hij kreeg geen antwoord.
"Dat is vreemd!" herhaalde de aardrijkskundige, terwijl hij naar zijn hut ging.
"Een innige overeenstemming van gevoelens en smarten is niet voldoende om een natuurverschijnsel te verklaren!"
Den volgenden morgen, den 8sten Maart, waren ten vijf ure, toen de zon opging, al de passagiers, ook Robert en Mary, die men niet had kunnen tegenhouden, op het dek van de _Duncan_ bijeen.
Ieder wilde dat land onderzoeken, dat men den vorigen dag maar even gezien had.
De kijkers werden nieuwsgierig op de voornaamste punten des eilands gerigt.
Het jagt stevende er op een mijl afstands langs.
De geringste bijzonderheden waren zigtbaar.
Daar slaakte Robert op eens een kreet.
De knaap beweerde twee mannen te zien heen en weer loopen en wenken, terwijl een derde een vlag zwaaide.
"De engelsche vlag!" riep John Mangles, die zijn kijker had genomen.
"Dat is waar!" riep Paganel zich driftig naar Robert wendende.
"Mylord!" zeide Robert bevend van aandoening, "mylord! indien gij niet wilt, dat ik naar het eiland zwem, zult gij een boot laten uitzetten.
Ach, mylord! ik smeek u op mijn knieën, laat ik de eerste zijn, die aan land stap."
Niemand op het schip durfde spreken.
Hoe! op dit eilandje onder dien zeven en dertigsten graad, drie mannen, schipbreukelingen, Engelschen!
En elk herinnerde zich het gebeurde op den vorigen avond en die stem, welke Robert en Mary 's nachts gehoord hadden!...
Hadden de kinderen zich misschien maar in één opzigt vergist? hadden zij werkelijk een stem gehoord, maar kon het de stem huns vaders zijn? neen, duizendmaal neen, helaas!
En allen dachten aan de vreeselijke teleurstelling, die hen wachtte, vreesden, dat die nieuwe beproeving hun krachten zou te boven gaan! maar hoe hen te weerhouden?
Lord Glenarvan had er den moed niet toe.
"In de boot!" beval hij.
In een minuut was de boot in zee.
De twee kinderen van den kapitein, Glenarvan, John Mangles en Paganel stapten er in, en ze stak snel van boord door zes matrozen voortbewogen, die hard roeiden.
Tien vademen van den oever af uitte Mary een hartverscheurenden kreet:
"Vader!"
Op de kust stond iemand tusschen twee andere mannen in.
Zijn groote en sterke gestalte, zijn tegelijk zachtmoedig en vermetel gelaat, een duidelijk mengsel van de trekken van Mary en Robert Grant, bewezen genoeg, dat hij de man zijn moest, dien de twee kinderen zoo dikwijls hadden afgeschilderd.
Hun hart had hen niet bedrogen!
Het was hun vader, het was kapitein Grant.
De kapitein hoorde den uitroep van Mary, breidde de armen uit en viel als door den bliksem getroffen op het zand.
XXI.
Het eiland Tabor.
Men sterft niet van vreugde; want vader en kinderen waren reeds bijgekomen, nog voor men hen op het jagt had opgenomen.
Wie zou dat tooneel kunnen schetsen?
Woorden zijn daartoe onvermogend. De geheele bemanning weende op het gezigt dier drie wezens, die elkander sprakeloos omhelsden.
Zoodra Harry Grant het dek betrad, boog hij zijn knie.
De vrome Schot wilde, nu hij als het ware op vaderlandschen bodem stond, voor alles God voor zijn verlossing danken.
Daarop wendde hij zich tot lady Helena, tot lord Glenarvan en allen, die hem omringden, om hen met een door aandoening gesmoorde stem te danken.
In weinige woorden hadden zijn kinderen hem op den korten togt van het eiland naar het jagt de geheele geschiedenis der _Duncan_ verhaald.
Welk een ontzettende schuld had hij aangegaan jegens die edele vrouw en haar reisgenooten!
Hadden niet allen, van lord Glenarvan af tot den geringsten matroos toe, voor hem gestreden en geleden?
Harry Grant uitte de gevoelens van dankbaarheid, waarmede zijn hart vervuld was, met zooveel eenvoudigheid en zielegrootheid; zijn mannelijk gelaat toonde zulk een zuivere en zachte ontroering, dat de geheele bemanning zich ruimschoots beloond achtte voor het doorgestane lijden.
Zelfs in het oog van den koelen majoor welde een traan, dien hij niet kon wegdringen.
En de waardige Paganel weende als een kind, dat er niet eens aan denkt om zijn tranen te verbergen.
Harry Grant werd niet moede zijn dochter aan te zien.
Hij vond haar schoon, bekoorlijk! hij zeide het haar en herhaalde het luide, tevens lady Helena tot getuige nemende, als om zich te verzekeren, dat zijn vaderliefde hem niet misleidde.
Daarop rigtte hij zich tot zijn zoon en riep verrukt uit:
"Wat is hij gegroeid! Hij is een heele kerel geworden!"
En hij deelde aan die twee dierbare wezens mildelijk de duizend kussen uit, die een afzijn van twee jaren in zijn hart had opgehoopt.
Robert stelde hem één voor één al zijn vrienden voor, en wist telkens zijn uitdrukkingen af te wisselen, hoewel hij van allen hetzelfde te zeggen had! Want de een zoowel als de andere, allen waren goed geweest voor de twee weezen.
Toen de beurt aan John Mangles kwam om voorgesteld te worden, bloosde de kapitein als een meisje, en zijn stem beefde, toen hij den vader van Mary beantwoordde.
Lady Helena vertelde nu aan kapitein Grant de geheele reis en maakte hem trotsch op zijn zoon, trotsch op zijn dochter.
Harry Grant vernam de moedige daden van den jongen held, en hoe dit kind reeds een gedeelte der vaderlijke schuld bij lord Glenarvan had afbetaald. John Mangles sprak op zijn beurt over Mary op zulk een wijze, dat Harry Grant, die reeds van lady Helena vernomen had, hoe de zaken stonden, de band zijner dochter in de forsche hand van den jeugdigen kapitein legde, en zich tot lord en lady Glenarvan wendde met de woorden: "Mylord! en gij, mevrouw! laten wij onze kinderen zegenen!"
Toen alles wel voor de duizendste maal verteld was, deelde Glenarvan aan Harry Grant de geheele toedragt van het gebeurde met Ayrton mede. Grant bevestigde de bekentenis van den bootsman betreffende diens ontscheping op de australische kust.
"Het is een schrandere en vermetele kerel," voegde hij er bij, "dien zijn hartstogten op een verkeerden weg hebben gebragt.
Mogten nadenken en berouw hem tot betere inzigten leiden!"
Maar voor Ayrton naar het eiland Tabor werd overgebragt, wilde Harry Grant de eer zijner rots bij zijn nieuwe vrienden ophouden.
Hij noodigde hen uit om zijn houten huis te bezoeken en zich neer te zetten aan de tafel van den oceanischen Robinson.
Glenarvan en zijn gasten namen dit verzoek bereidwillig aan.
Robert en Mary Grant brandden van begeerte om die eenzame plekken te zien, waar de kapitein hen zoo menigmaal had beschreid.
Er werd een boot bemand, en de vader, de twee kinderen, lord en lady Glenarvan, de majoor, John Mangles en Paganel landden weldra op de kust des eilands.
In eenige uren had men het geheele gebied van Harry Grant doorkruist.
Het was eigenlijk slechts de kruin van een klip, een vlak, bezaaid met basaltblokken en vulkanische uitwerpselen.
Bij de wording der aarde was die berg door de werking van het onderaardsche vuur langzaam opgerezen uit de afgronden van de Stille Zuidzee; maar sedert eeuwen reeds was de vulkaan een rustige berg en zijn gedempte krater een door de golven bespoeld eiland geworden.
Daarop ontstond er teelaarde; het plantenrijk maakte zich van dien nieuwen bodem meester; eenige walvischvaarders bragten er zeker huisdieren, geiten en varkens die in verwilderden toestand vermenigvuldigden, en de natuur werd door haar drie rijken vertegenwoordigd op dit eenzame eiland in het midden van den oceaan.
Toen de schipbreukelingen der _Britannia_ er een toevlugtsoord hadden gevonden, bragt de hand des menschen orde en regelmaat in de pogingen der natuur.
In derdehalf jaar veroorzaakten Harry Grant en zijn matrozen een geheele omkeering op hun eiland.
Verscheidene zorgvuldig bebouwde akkers land bragten uitstekende groenten voort.
De bezoekers bereikten het door groene gomboomen beschaduwde huis; voor zijn vensters lag de prachtige zee, die in de stralen der zon schitterde.
Harry Grant liet de tafel aanrigten in de schaduw der schoone boomen en allen plaatsten zich er om heen.
Een geitebout, nardoibrood, melkspijs, twee of drie schotels wilde chicorei, zuiver en frisch water, ziedaar de geregten, waaruit dit eenvoudige echt herderlijk maal bestond.
Paganel was in de wolken.
Zijn oude voorliefde om den Robinson te spelen kwam weer bij hem boven. "Die schurk van een Ayrton zal niet te beklagen zijn!" riep hij in vervoering uit.
"Dit eilandje is een paradijs."
"Ja!" antwoordde Harry Grant, "een paradijs voor drie arme schipbreukelingen, die de Hemel er in het leven houdt! maar het spijt mij, dat Maria Theresa niet een groot en vruchtbaar eiland is, met een rivier in plaats van een beek, en een haven in plaats van een inham, aan de zeewinden blootgesteld."
"En waarom, kapitein?" vroeg Glenarvan.
"Omdat ik er dan de volkplanting zou aangelegd hebben, waarmede ik Schotland in de Stille Zuidzee wil begiftigen."
"Ha, kapitein Grant!" zeide Glenarvan, "hebt gij dan bet denkbeeld niet opgegeven, dat u zoo geliefd heeft gemaakt in ons Oud-Schotland?"
"Neen, mylord! en God heeft mij door uwe hand alleen gered om mij gelegenheid te geven het uit te voeren.
Onze arme broederen in Caledonië, allen die lijden, moeten op een nieuwen grond een schuilplaats vinden tegen de ellende!
Ons dierbaar vaderland moet in deze zeeën een eigene kolonie bezitten, die het alleen toebehoort, waar het die onafhankelijkheid en die welvaart, welke het in Europa mist, eenigzins terugvindt!"
"Dat is goed gezegd, kapitein Grant!" antwoordde lady Helena.
"Het is een mooi plan en een groot hart waardig!
Maar dit eilandje?..."
"Neen, mevrouw! het is een rots, die hoogstens goed is om eenige kolonisten te voeden, terwijl wij een groot land noodig hebben, dat nog in het volle bezit zijner natuurschatten is!"
"Welnu, kapitein!" riep Glenarvan "de toekomst behoort ons, en dat land zullen wij zamen zoeken!"
Harry Grant en Glenarvan wisselden een warmen handdruk, als om die belofte te bezegelen.
Nu wilden allen nog op dit eiland, in dit nederige huis de geschiedenis van de schipbreukelingen der _Britannia_ gedurende die twee lange jaren van verlatenheid hooren.
Harry Grant haastte zich om aan het verlangen zijner nieuwe vrienden te voldoen en verhaalde het volgende:
"Mijn geschiedenis is die van alle Robinsons, welke op een eiland worden geworpen, en die alleen op God en zichzelven kunnende rekenen, gevoelen, dat zij verpligt zijn hun leven aan de elementen te betwisten.
"In den nacht van den 26sten op den 27sten Junij 1862 verging de _Britannia_, door een zesdaagschen storm zwaar gehavend, op de rotsen van Maria Theresa.
De zee was hoogst onstuimig, redding onmogelijk, en mijn geheele bemanning kwam ellendig om.
Ik en mijn beide matrozen Bob Learce en Joe Bell waren de eenigen, die na twintig vruchtelooze pogingen de kust mogten bereiken!
"Het land, waar wij aanspoelden, was slechts een verlaten eilandje; twee mijlen breed en vijf lang, met een dertigtal boomen in het midden, eenige weiden en een bron van frisch water, die gelukkig nooit uitdroogde.
Met mijn twee matrozen alleen in dezen uithoek der aarde, wanhoopte ik niet.
Ik stelde mijn vertrouwen op God en maakte mij gereed tot een hardnekkige worsteling.
Bob en Joe, mijn wakkere deelgenooten in het ongeluk, stonden mij krachtdadig bij.
"Wij begonnen, evenals de denkbeeldige Robinson van Daniel De Foe, ons voorbeeld, met het hout, dat van het schip aan den wal dreef, werktuigen, wat kruid, wapens en een zak kostbare zaden te verzamelen.
De eerste dagen waren moeijelijk; maar weldra voorzagen jagt en vischvangst overvloedig in ons voedsel: want in het binnenland hielden zich een menigte wilde geiten op en de kusten wemelden van zeedieren.
Langzamerhand rigtten wij ons behoorlijk in.
"Ik was naauwkeurig bekend met de ligging des eilands door mijn instrumenten, die ik uit de schipbreuk gered had.
Daaruit bleek het ons, dat geen schepen hier zouden komen, en dat wij alleen door een goddelijke bestiering gered konden worden.
Ofschoon denkende aan degenen, die mij dierbaar waren en die ik nooit terug meende te zien, onderwierp ik mij moedig aan die beproeving, en dagelijks sloot ik den naam mijner twee kinderen in mijn gebeden in.
"Intusschen werkten wij stevig door.
Weldra waren verscheidene akkers lands met de zaden der _Britannia_ bezaaid; aardappelen, chicorei en zuring leverden ons een gezond voedsel; later nog andere groenten.
Wij vingen eenige geiten, die spoedig tam werden. Wij hadden melk en boter.
De nardoi, die in de uitgedroogde kreken groeide, verschafte ons een vrij stevig brood, en de zorg voor onze ligchamelijke behoeften verontrustte ons niet.
"Wij hadden van het wrak der _Britannia_ een houten huis gebouwd; het werd met goedgeteerde zeilen belegd, en onder dat stevige dak verliep de regentijd gelukkig.
Daar werden heel wat plannen, heel wat droomen besproken, waarvan de beste verwezenlijkt is!
"Eerst dacht ik er aan om de zee te trotseeren met een boot, van het wrak van het schip gemaakt; maar vijftien honderd mijlen scheidden ons van het naaste land, dat is te zeggen van de Pomotoe-eilanden. Geen boot was tegen zulk een langen togt bestand.
Ik zag er daarom van af en wachtte mijn redding alleen nog van goddelijke tusschenkomst.
"Ach, lieve kinderen! hoe menigmaal hebben wij op de rotsen staande naar schepen uitgezien!
Zoo lang onze ballingschap duurde, vertoonden zich maar twee of drie zeilen aan den gezigteinder, die terstond weder verdwenen.
Zoo verliepen derdehalf jaar.
Wij hoopten niet meer, maar wanhoopten nog niet.
"Gisteren eindelijk had ik den hoogsten top des eilands beklommen, toen ik in het westen een ligten rook zag opstijgen.
Hij werd al zwaarder.
Weldra ontwaarde mijn oog een schip.
Het scheen op ons aan te houden.
Maar zou het dit eilandje niet vermijden, dat geen ankerplaats aanbood?
"Ach, welk een angstvolle dag! Het is te verwonderen dat mijn hart niet in mijn borst verpletterd is!
Mijn makkers legden een vuur aan op een der rotstoppen van Maria Theresa.
Het werd nacht, maar het jagt gaf geen enkel bewijs, dat het ons had opgemerkt!
Toch lag onze redding daar!
Zouden wij weder onze hoop zien verijdelen?"
"Ik aarzelde niet langer.
De duisternis nam toe.
Het vaartuig kon in den nacht het eiland omvaren.
Ik sprong in zee en zwom er heen.
De hoop verdriedubbelde mijne krachten. Met bovenmenschelijke inspanning kliefde ik de golven!
Ik naderde het jagt en was er nog maar dertig vademen van af, toen het wendde!
"Toen hief ik dat noodgeschrei aan, dat mijn twee kinderen alleen konden hooren, en dat geen inbeelding is geweest.
"Daarop kwam ik weer aan land, uitgeput en krachteloos door aandoening en vermoeidheid. Mijn twee matrozen namen mij half dood op.
Die laatste nacht, welken wij op het eiland doorbragten, was allervreeselijkst, en wij achtten ons reeds voor altijd verlaten, toen ik bij het aanbreken van den dag het jagt langzaam op en neer zag stoomen.
Uw boot werd uitgezet.... Wij waren gered, en door Gods goedheid waren mijn kinderen er bij, die mij de armen toestaken!"
Het slot van het verhaal van Harry Grant werd door de kussen en liefkozingen van Mary en Robert telkens afgebroken.
En nu eerst vernam de kapitein, dat hij zijn redding te danken had aan het tamelijk raadselachtig document, dat hij acht dagen na zijn schipbreuk in een flesch gedaan en aan de genade der golven toevertrouwd had.
Maar wat dacht Paganel wel bij dat verhaal van kapitein Grant?
De waardige aardrijkskundige zette wel voor de duizendste maal de woorden van bet document in gedachten om!
Hij peinsde weder over die drie opeenvolgende, alle drie valsche verklaringen!
Hoe was het eiland Maria Theresa dan toch aangeduid op die door het zeewater beschadigde papieren?
Paganel kon het niet langer uithouden. Hij greep de hand van Harry Grant en riep:
"Zeg mij toch eens, kapitein! wat er wel op uw onleesbaar papier stond?"
Door deze vraag van den aardrijkskundige werd de algemeene nieuwsgierigheid opgewekt; want nu zou het raadsel, waartoe zij reeds negen maanden lang den sleutel zoekten, opgelost worden!
"Welnu, kapitein!" vroeg Paganel, "herinnert gij u den juisten inhoud van het document?"
"Zeker," antwoordde Harry Grant. "Geen dag verliep, zonder dat ik mij die woorden te binnen bragt, waarop al onze hoop was gevestigd."
"En welke waren het, kapitein?" vroeg Glenarvan. "Spreek! want onze eigenliefde is gekwetst."
"Ik ben gereed aan uw verlangen te voldoen," antwoordde Harry Grant; "maar gij weet, dat ik om de kansen op redding te vermeerderen, drie documenten in drie talen geschreven in de flesch heb gedaan.
Welk verlangt gij nu te kennen?"
"Zijn ze dan niet gelijkluidend?" riep Paganel.
"Ja, op éénen naam na."
"Welnu! zeg dan het fransche document op," hernam Glenarvan. "De golven hebben dit het meest ontzien en daarom heeft het voornamelijk den grondslag onzer uitleggingen uitgemaakt."
"Mylord! het luidde woordelijk als volgt:"
antwoordde Harry Grant, "Den 29sten Junij 1862 is de driemaster _Britannia_ van Glasgow vergaan op vijftien honderd uren van Patagonië, op het zuidelijk halfrond.
Aan land gekomen, hebben twee matrozen en kapitein Grant bet eiland Tabor bereikt...."
"Wat blieft!" riep Paganel.
"Daar," hernam Harry Grant, "hebben zij, steeds ter prooi aan vreeselijk gebrek, dit document op 153° lengte en 37°11' breedte in zee geworpen.
Kom hun te hulp of zij zijn verloren".
Op dien naam Tabor was Paganel driftig opgerezen; vervolgens riep hij, daar hij zich niet langer bedwingen kon:
"Hoe! het eiland Tabor! maar het is het eiland Maria Theresa!"
"Zeker, mijnheer Paganel!" antwoordde Harry Grant, "Maria Theresa op de engelsche en duitsche kaarten, maar Tabor op de fransche!"
Nu kreeg Paganel zoo'n geduchten vuistslag op den schouder, dat hij ineenkromp.
De waarheid verpligt ons te zeggen, dat het de majoor was, die, thans voor het eerst zijn ernst en gewone wellevendheid verloochenende, hem zoo onzacht behandelde.
"Aardrijkskundige!" zeide Mac Nabbs op den toon der diepste verachting.
Maar Paganel had de hand van den majoor niet eens gevoeld.
Wat beteekende dat, vergeleken bij de schande, die hem als aardrijkskundige trof!
Zoo was hij dan, gelijk hij aan kapitein Grant vertelde, langzamerhand digter bij de waarheid gekomen!
Hij had het onverklaarbare document bijna geheel ontcijferd!
Beurtelings waren de namen Patagonië, Australië, Nieuw-Zeeland hem als ontwijfelbaar juist voorgekomen. _Contin_, eerst _continent_ (vastland), had allengs zijn ware beteekenis van _continuel_ (steeds) gekregen. _Indi_ had voor en na beteekend _indiens_ (Indianen), _indigènes_ (inboorlingen), ten slotte _indigence_ (gebrek), zijn ware beteekenis.
Alleen het beschadigde woord "abor" had de scherpzinnigheid van den aardrijkskundige te schande gemaakt!
Paganel had er hardnekkig den stam van het werkwoord aborder (aanlanden) in gezien, terwijl het de eigennaam, de fransche naam was van het eiland Tabor, dat den schipbreukelingen der _Britannia_ tot verblijfplaats strekte!
Die dwaling was echter moeijelijk te vermijden; want de engelsche kaarten van de _Duncan_ gaven aan dit eilandje den naam Maria Theresa.
"Dat maakt niet uit!" riep Paganel, zich de haren uit het hoofd trekkende, "ik had die dubbele benaming niet moeten vergeten!
Dit is een onvergefelijke fout, een ongehoorde dwaling voor een secretaris der Maatschappij van aardrijkskunde! Ik ben onteerd."
"Matig toch uw droefheid, mijnheer Paganel!" zeide lady Helena.
"Neen, mevrouw! neen! ik ben een ezel!"
"Een geleerde ezel!" voegde de majoor er troostend bij.
Toen het maal afgeloopen was, bragt Harry Grant alles in zijn huis in orde.
Hij nam niets mee; hij wilde dat de schuldige de rijkdommen van den braven man erven zou.
Men keerde naar boord terug.
Glenarvan was voornemens nog dien dag te vertrekken en gaf de noodige bevelen om den bootsman aan land te brengen.
Ayrton verscheen op de kampanje en stond voor Harry Grant.
"Ik ben het, Ayrton!" zeide Grant.
"Dat zie ik, kapitein!" antwoordde Ayrton zonder eenige verbazing aan den dag te leggen over het wedervinden van Harry Grant.
"Welnu! het doet mij geen leed, dat ik u in welstand terugzie."
"Het schijnt, Ayrton! dat ik een fout heb begaan, toen ik u op een bewoonde kust aan land zette."
"Dat schijnt zoo, kapitein!"
"Gij zult mij op dat onbewoonde eiland vervangen. Moge de hemel u tot inkeer brengen!"
"Dat zij zoo!" antwoordde Ayrton bedaard.
Vervolgens sprak Glenarvan den bootsman aldus aan:
"Blijft gij bij uw verlangen, Ayrton! om aan wal te worden gebragt?"
"Ja, mylord!"
"Staat het eiland Tabor u aan?"
"Volmaakt."
"Luister dan naar mijn laatste woorden, Ayrton!
Hier zult gij van de geheele aarde afgezonderd en buiten aanraking zijn met uw medemenschen. Wonderen zijn zeldzaam, en gij zult dit eilandje niet kunnen ontvlugten, waar de _Duncan_ u achterlaat.
Gij zult alleen zijn, onder het oog van een God, die tot op den bodem des harten leest; maar gij zult niet verloren noch onbekend zijn, zooals kapitein Grant was.
Hoe zeer gij ook onwaardig zijt, dat iemand aan u denkt, zullen de menschen u toch niet vergeten.
Ik weet waar gij zijt, Ayrton! Ik weet, waar ik u terugvinden kan, ik zal u niet vergeten."
"God behoede Uwe Edelheid!" was alles wat Ayrton antwoordde.
Dat waren de laatste woorden, die tusschen Glenarvan en den bootsman gewisseld warden.
De boot was gereed.
Ayrton stapte er in.
John Mangles had vooraf eenige kisten met verduurzaamde levensmiddelen, kleederen, gereedschappen, wapens, kruid en lood naar het eiland laten brengen.
De bootsman kon dus door den arbeid herschapen worden, niets ontbrak hem, zelfs geen boeken, o.a. de Bijbel, die zoo dierbaar is aan de harten der Engelschen.
Het scheidensuur was geslagen.
De bemanning en de passagiers stonden op het dek.
Meer dan één voelde zijn hart wegkrimpen. Mary Grant en lady Helena konden haar aandoening niet verbergen.
"Is er niets aan te doen?" vroeg de jeugdige gade haren echtgenoot, "moet die ongelukkige verstooten worden?"
"Er is niets aan te doen, Helena!" antwoordde lord Glenarvan. "Het is de boete!"
Nu stak de boot af onder bevel van John Mangles.
Ayrton stond, kalm als altijd, overeind, nam den hoed af en groette deftig.
Glenarvan ontblootte met de geheele bemanning het hoofd, zooals men doet voor een stervende, en de boot voer in diepe stilte weg.
Zoodra Ayrton aan wal kwam, sprong hij op het strand, en keerde de boot naar het schip terug.
Het was nu 's namiddags vier ure, en de passagiers konden op de kampanje zien, dat de bootsman met over elkander geslagen armen, zoo onbewegelijk als een standbeeld naar het schip staarde.
"Vertrekken wij, mylord?" vroeg John Mangles.
"Ja, John!" antwoordde Glenarvan, meer ontroerd dan hij wilde laten blijken.
"Volle kracht!" beval John den machinist.
De stoom ontweek fluitend uit de stoompijp, de schroef beukte de golven, en ten acht ure verdwenen de laatste toppen van het eiland Tabor in de duisternis van den nacht.
XXII.
De laatste verstrooidheid van Jacques Paganel.
Elf dagen nadat zij van het eiland was vertrokken, den 18den Maart, kreeg de _Duncan_ de amerikaansche kust in het gezigt, en den volgenden dag liet ze het anker vallen in de baai van Talcahuano.
Zij kwam daar terug na een reis van vijf maanden, gedurende welke zij, zonder afwijking den zeven en dertigsten breedtegraad volgende, de wereld was rondgereisd.
De ondernemers van dien gedenkwaardigen togt, zonder wedergade in de jaarboeken der _Reizigers club_, hadden Chili, de Pampa's, de Argentijnsche republiek, den Atlantischen oceaan, de eilanden Tristan d'Acunha, de Indische zee, de eilanden Amsterdam, Australië, Nieuw-Zeeland, het eiland Tabor en de Stille Zuidzee bereisd.
Hun pogen was niet ijdel geweest: zij bragten de schipbreukelingen der _Britannia_ mede.
Niet een der wakkere Schotten, die op de stem van hun heer waren vertrokken, ontbrak bij de oproeping, allen keerden in hun Oud-Schotland terug, en deze reis had veel overeenkomst met den "tranenloozen" slag der oude geschiedenis.
Zoodra de _Duncan_ nieuwen voorraad ingenomen had, stevende zij langs de kusten van Patagonië, voer om kaap Hoorn en stak den Atlantischen oceaan over.
Geen enkel meldenswaardig voorval had er op die reis plaats. Het jagt bevatte een geheele lading geluk.
Er bestond geen geheim meer aan boord, niet eens de gevoelens, die John Mangles koesterde voor Mary Grant.
Ja toch, nog één.
Mac Nabbs liep nog altijd met iets rond.
Waarom hield Paganel toch altijd zoo stijf zijn kleeren gesloten, en verborg hij neus en ooren in een cache-nez?
De majoor brandde van begeerte om de reden van die zonderlinge handelwijze te kennen.
Maar het moet gezegd worden, Mac Nabbs mogt vragen, zinspelen, vermoedens koesteren, zooveel hij wilde, Paganel knoopte zijn jas niet los.
"Hij is zoo verstrooid, dat hij zich verbeeldt te St. Petersburg te zijn!" zeide de majoor, toen hij den aardrijkskundige zich in een ruimen winterjas zag wikkelen, alsof het kwik in den thermometer bevroren was.
Den 9den Mei eindelijk, drie en vijftig dagen na het vertrek uit Talcahuano, peilde John Mangles het kustlicht van kaap Clear.
Het jagt voer het St. George-kanaal in, de Iersche zee door, en liep den 10den Mei de golf van Clyde binnen.
Ten elf ure ankerde het te Dumbarton. 's Namiddags ten twee ure deden de reizigers hun intogt in het kasteel Malcolm onder het vreugdegejuich der Hooglanders.
Het stond dus geschreven, dat Harry Grant en zijn twee medgezellen gered zouden worden, dat John Mangles met Mary Grant zou huwen in de oude hoofdkerk van St. Mungo, waar de eerwaarde Paxton, na negen maanden vroeger voor het behoud des vaders te hebben gebeden, nu het huwelijk der dochter met zijn redder inzegende.
Het stond dus geschreven, dat Robert een zeeman zou zijn, gelijk Harry Grant, een zeeman, gelijk John Mangles, en dat hij met hen de grootsche plannen van den kapitein weder zou opvatten onder de hooge bescherming van lord Glenarvan.
Maar stond het ook geschreven, dat Jacques Paganel niet als een oude vrijer sterven zou? Waarschijnlijk niet.
Na zijn gevaarvollen togt kon het immers niet anders, of de faam moest den roem van den geleerden aardrijkskundige uitbazuinen.
Zijn verstrooidheid deed opgeld in de groote wereld van Schotland.
Men betwistte hem elkaar en zijn hoofd duizelde van al de beleefdheden, die men hem bewees.
En nu bragten de buitengewone lotgevallen van den aardrijkskundige een lieftallige dertigjarige dame, niemand minder dan de nicht van Mac Nabbs, die zelve wat wonderlijk, maar goed en aardig was, het hoofd zoo op hol, dat zij hem haar hand aanbood.
Daar lag een millioen in, maar dat werd verzwegen.
Paganel was volstrekt niet ongevoelig voor miss Arabella; maar toch durfde hij zich niet te verklaren. De majoor nam de taak op zich om twee harten, die voor elkander geschapen waren, tot één te brengen.
Hij zeide zelfs tegen Paganel, dat het huwelijk de "laatste verstrooidheid" was, die hij zich mogt veroorloven. Paganel werd daardoor sterk in het naauw gebragt; maar, hoe vreemd het ook moge klinken, het noodlottige woord kwam niet over zijn lippen.
"Staat miss Arabella u niet aan?" vroeg Mac Nabbs hem telkens.
"O, majoor! zij is bekoorlijk," riep Paganel, "duizendmaal te bekoorlijk, en om u de waarheid te zeggen zou ik wel wenschen, dat zij het wat minder was! Had zij ten minste maar één gebrek."
"Wees maar gerust!" antwoordde de majoor, "zij bezit er wel meer dan één!
De volmaaktste vrouw is er altijd behoorlijk mede bedeeld.
Is de zaak nageklonken, Paganel?"
"Ik durf niet," hernam Paganel.
"Kom aan, geleerde vriend! waarom aarzelt gij?"
"Ik ben miss Arabella onwaardig," bleef onveranderlijk het antwoord van den aardrijkskundige.
Hij riep maar niets anders.
Toen de onhandelbare majoor hem het vuur eens na aan de schoenen gelegd had, vertrouwde hij hem eindelijk onder het zegel der geheimhouding een bijzonderheid toe, waaraan hij altijd te herkennen zou zijn, wanneer de politie hem ooit achterna zat.
"Ba," riep de majoor.
"Het is zooals ik zeg!" antwoordde Paganel.
"Wat maakt dat uit, beste vriend?"
"Denkt gij dat?"
Gij zijt er nog te zonderlinger door! Dat vermeerdert uw persoonlijke verdienste.
Dat maakt u tot den man zonder wederga, waarvan Arabella altijd droomt."
De majoor verloochende ook nu zijn onverstoorbaren ernst niet. Paganel was aan de vreeselijkste ongerustheid ter prooi.
Er had een kort gesprek plaats tusschen Mac Nabbs en miss Arabella.
Veertien dagen daarna werd er met veel drukte een huwelijk gesloten in de kapel van het kasteel Malcolm.
Paganel was prachtig gekleed, maar tot de kin toe vastgeknoopt, en miss Arabella om te stelen.
En dat geheim van den aardrijkskundige zou altijd in de afgronden der onbekendheid begraven zijn gebleven, wanneer de majoor er niet van gesproken had tegen Glenarvan, die het niet voor lady Helena verborg, en deze gaf er een wenk van aan mistress Mangles. Ten laatste kwam dit geheim ook ter ooren van de vrouw van Olbinett, en nu werd het wereldkundig.
Gedurende zijn driedaagsche gevangenschap bij de Maori's was Jacques Paganel _getatoeëerd_, en wel van de voeten tot de schouders, en op de borst droeg hij het beeld van een wapenkundigen kiwi, met uitgespreide vlerken, die in zijn hart pikte.
Dat was het eenige voorval op zijn groote reis, waarover Paganel zich niet troostte, en dat hij nooit aan Nieuw-Zeeland vergaf. Daarom ook wilde hij, ondanks alle verzoeken en hoezeer hijzelf er naar verlangde, niet naar Frankrijk terug keeren.
Hij zou gevreesd hebben de geheele Maatschappij van aardrijkskunde in zijn persoon bloot te stellen aan de aardigheden der teekenaars van spotprenten en der kleine dagbladen, wanneer hij haar een pas getatoeëerden secretaris te huis bragt.
De terugkomst van den kapitein in Schotland werd als een voor het geheele land gewigtige gebeurtenis begroet en Harry Grant de meest gevierde man van Oud-Caledonië.
Zijn zoon Robert is een zeeman geworden, gelijk hij, een zeeman, gelijk kapitein John, en onder begunstiging van lord Glenarvan heeft bij het plan weder opgevat om in de Stille Zuidzee een schotsche volkplanting te stichten.
